## Chapter 1

<sup>1</sup> Ἀρχὴ τοῦ εὐαγγελίου Ἰησοῦ χριστοῦ, υἱοῦ<sup>a</sup> τοῦ θεοῦ.

<sup>2</sup> Ὡς<sup>b</sup> γέγραπται ἐν τοῖς<sup>c</sup> προφήταις, Ἰδού, ἐγὼ<sup>d</sup> ἀποστέλλω τὸν ἄγγελόν μου πρὸ προσώπου σου, ὃς κατασκευάσει τὴν ὁδόν σου ἔμπροσθέν<sup>e</sup> σου.
<sup>3</sup> Φωνὴ βοῶντος ἐν τῇ ἐρήμῳ, Ἑτοιμάσατε τὴν ὁδὸν κυρίου· εὐθείας ποιεῖτε τὰς τρίβους αὐτοῦ.
<sup>4</sup> Ἐγένετο Ἰωάννης βαπτίζων<sup>f</sup> ἐν τῇ ἐρήμῳ, καὶ κηρύσσων βάπτισμα μετανοίας εἰς ἄφεσιν ἁμαρτιῶν.
<sup>5</sup> Καὶ ἐξεπορεύετο πρὸς αὐτὸν πᾶσα ἡ Ἰουδαία χώρα, καὶ οἱ Ἱεροσολυμῖται, καὶ<sup>g</sup> ἐβαπτίζοντο πάντες ἐν<sup>h</sup> τῷ Ἰορδάνῃ ποταμῷ ὑπ’ αὐτοῦ, ἐξομολογούμενοι τὰς ἁμαρτίας αὐτῶν.
<sup>6</sup> Ἦν<sup>i</sup> δὲ ὁ Ἰωάννης ἐνδεδυμένος τρίχας καμήλου, καὶ ζώνην δερματίνην περὶ τὴν ὀσφὺν αὐτοῦ, καὶ ἐσθίων ἀκρίδας καὶ μέλι ἄγριον.
<sup>7</sup> Καὶ ἐκήρυσσεν, λέγων, Ἔρχεται ὁ ἰσχυρότερός μου ὀπίσω μου, οὗ οὐκ εἰμὶ ἱκανὸς κύψας λῦσαι τὸν ἱμάντα τῶν ὑποδημάτων αὐτοῦ.
<sup>8</sup> Ἐγὼ μὲν<sup>j</sup> ἐβάπτισα ὑμᾶς<sup>k</sup> ἐν ὕδατι· αὐτὸς δὲ βαπτίσει ὑμᾶς ἐν πνεύματι ἁγίῳ.

<sup>9</sup> Καὶ ἐγένετο ἐν ἐκείναις ταῖς ἡμέραις, ἦλθεν Ἰησοῦς ἀπὸ Ναζαρὲτ τῆς Γαλιλαίας, καὶ ἐβαπτίσθη ὑπὸ<sup>l</sup> Ἰωάννου εἰς τὸν Ἰορδάνην.
<sup>10</sup> Καὶ εὐθέως<sup>m</sup> ἀναβαίνων ἀπὸ<sup>n</sup> τοῦ ὕδατος, εἶδεν σχιζομένους τοὺς οὐρανούς, καὶ τὸ πνεῦμα ὡσεὶ<sup>o</sup> περιστερὰν καταβαῖνον ἐπ’<sup>p</sup> αὐτόν·
<sup>11</sup> καὶ φωνὴ ἐγένετο ἐκ τῶν οὐρανῶν, Σὺ εἶ ὁ υἱός μου ὁ ἀγαπητός, ἐν ᾧ<sup>q</sup> εὐδόκησα.

<sup>12</sup> Καὶ εὐθὺς τὸ πνεῦμα αὐτὸν ἐκβάλλει εἰς τὴν ἔρημον.
<sup>13</sup> Καὶ ἦν ἐκεῖ<sup>r</sup> ἐν τῇ ἐρήμῳ ἡμέρας<sup>s</sup> τεσσαράκοντα πειραζόμενος ὑπὸ τοῦ Σατανᾶ, καὶ ἦν μετὰ τῶν θηρίων, καὶ οἱ ἄγγελοι διηκόνουν αὐτῷ.

<sup>14</sup> Μετὰ δὲ τὸ παραδοθῆναι τὸν Ἰωάννην, ἦλθεν ὁ Ἰησοῦς εἰς τὴν Γαλιλαίαν, κηρύσσων τὸ εὐαγγέλιον τῆς<sup>t</sup> βασιλείας τοῦ θεοῦ,
<sup>15</sup> καὶ λέγων ὅτι Πεπλήρωται ὁ καιρός, καὶ ἤγγικεν ἡ βασιλεία τοῦ θεοῦ· μετανοεῖτε, καὶ πιστεύετε ἐν τῷ εὐαγγελίῳ.

<sup>16</sup> Περιπατῶν<sup>u</sup> δὲ παρὰ τὴν θάλασσαν τῆς Γαλιλαίας εἶδεν Σίμωνα καὶ Ἀνδρέαν τὸν ἀδελφὸν αὐτοῦ<sup>v</sup> τοῦ Σίμωνος βάλλοντας<sup>w</sup> ἀμφίβληστρον ἐν τῇ θαλάσσῃ· ἦσαν γὰρ ἁλιεῖς.
<sup>17</sup> Καὶ εἶπεν αὐτοῖς ὁ Ἰησοῦς, Δεῦτε ὀπίσω μου, καὶ ποιήσω ὑμᾶς γενέσθαι ἁλιεῖς ἀνθρώπων.
<sup>18</sup> Καὶ εὐθέως<sup>x</sup> ἀφέντες τὰ δίκτυα αὐτῶν,<sup>y</sup> ἠκολούθησαν αὐτῷ.
<sup>19</sup> Καὶ προβὰς ἐκεῖθεν<sup>z</sup> ὀλίγον, εἶδεν Ἰάκωβον τὸν τοῦ Ζεβεδαίου, καὶ Ἰωάννην τὸν ἀδελφὸν αὐτοῦ, καὶ αὐτοὺς ἐν τῷ πλοίῳ καταρτίζοντας τὰ δίκτυα.
<sup>20</sup> Καὶ εὐθέως<sup>a</sup> ἐκάλεσεν αὐτούς· καὶ ἀφέντες τὸν πατέρα αὐτῶν Ζεβεδαῖον ἐν τῷ πλοίῳ μετὰ τῶν μισθωτῶν ἀπῆλθον ὀπίσω αὐτοῦ.

<sup>21</sup> Καὶ εἰσπορεύονται εἰς Καπερναούμ·<sup>b</sup> καὶ εὐθέως τοῖς σάββασιν εἰσελθὼν εἰς τὴν συναγωγήν, ἐδίδασκεν.
<sup>22</sup> Καὶ ἐξεπλήσσοντο ἐπὶ τῇ διδαχῇ αὐτοῦ· ἦν γὰρ διδάσκων αὐτοὺς ὡς ἐξουσίαν ἔχων, καὶ οὐχ ὡς οἱ γραμματεῖς.
<sup>23</sup> Καὶ ἦν<sup>c</sup> ἐν τῇ συναγωγῇ αὐτῶν ἄνθρωπος ἐν πνεύματι ἀκαθάρτῳ, καὶ ἀνέκραξεν,
<sup>24</sup> λέγων, Ἔα,<sup>d</sup> τί ἡμῖν καὶ σοί, Ἰησοῦ Ναζαρηνέ; Ἦλθες ἀπολέσαι ἡμᾶς; Οἶδά σε τίς εἶ, ὁ ἅγιος τοῦ θεοῦ.
<sup>25</sup> Καὶ ἐπετίμησεν αὐτῷ ὁ Ἰησοῦς, λέγων, Φιμώθητι, καὶ ἔξελθε ἐξ αὐτοῦ.
<sup>26</sup> Καὶ σπαράξαν αὐτὸν τὸ πνεῦμα τὸ ἀκάθαρτον καὶ κράξαν<sup>e</sup> φωνῇ μεγάλῃ, ἐξῆλθεν ἐξ αὐτοῦ.
<sup>27</sup> Καὶ ἐθαμβήθησαν πάντες,<sup>f</sup> ὥστε συζητεῖν πρὸς ἑαυτούς, λέγοντας, Τί ἐστιν τοῦτο; Τίς<sup>g</sup> ἡ διδαχὴ ἡ καινὴ αὕτη, ὅτι κατ’ ἐξουσίαν καὶ τοῖς πνεύμασιν τοῖς ἀκαθάρτοις ἐπιτάσσει, καὶ ὑπακούουσιν αὐτῷ;
<sup>28</sup> Ἐξῆλθεν<sup>h</sup> δὲ ἡ ἀκοὴ αὐτοῦ εὐθὺς εἰς<sup>i</sup> ὅλην τὴν περίχωρον τῆς Γαλιλαίας.

<sup>29</sup> Καὶ εὐθέως<sup>j</sup> ἐκ τῆς συναγωγῆς ἐξελθόντες, ἦλθον εἰς τὴν οἰκίαν Σίμωνος καὶ Ἀνδρέου, μετὰ Ἰακώβου καὶ Ἰωάννου.
<sup>30</sup> Ἡ δὲ πενθερὰ Σίμωνος κατέκειτο πυρέσσουσα, καὶ εὐθέως<sup>k</sup> λέγουσιν αὐτῷ περὶ αὐτῆς·
<sup>31</sup> καὶ προσελθὼν ἤγειρεν αὐτήν, κρατήσας τῆς χειρὸς αὐτῆς·<sup>l</sup> καὶ ἀφῆκεν αὐτὴν ὁ πυρετὸς εὐθέως,<sup>m</sup> καὶ διηκόνει αὐτοῖς.

<sup>32</sup> Ὀψίας δὲ γενομένης, ὅτε ἔδυ ὁ ἥλιος, ἔφερον πρὸς αὐτὸν πάντας τοὺς κακῶς ἔχοντας καὶ τοὺς δαιμονιζομένους·
<sup>33</sup> καὶ ἡ<sup>n</sup> πόλις ὅλη ἐπισυνηγμένη ἦν πρὸς τὴν θύραν.
<sup>34</sup> Καὶ ἐθεράπευσεν πολλοὺς κακῶς ἔχοντας ποικίλαις νόσοις, καὶ δαιμόνια πολλὰ ἐξέβαλεν, καὶ οὐκ ἤφιεν λαλεῖν τὰ δαιμόνια, ὅτι ᾔδεισαν αὐτόν.<sup>o</sup> 

<sup>35</sup> Καὶ πρωὶ̈ ἔννυχον<sup>p</sup> λίαν ἀναστὰς ἐξῆλθεν, καὶ ἀπῆλθεν εἰς ἔρημον τόπον, κἀκεῖ προσηύχετο.
<sup>36</sup> Καὶ κατεδίωξαν<sup>q</sup> αὐτὸν ὁ<sup>r</sup> Σίμων καὶ οἱ μετ’ αὐτοῦ·
<sup>37</sup> καὶ εὑρόντες<sup>s</sup> αὐτὸν λέγουσιν αὐτῷ ὅτι Πάντες σε<sup>t</sup> ζητοῦσιν.
<sup>38</sup> Καὶ λέγει αὐτοῖς, Ἄγωμεν εἰς<sup>u</sup> τὰς ἐχομένας κωμοπόλεις, ἵνα καὶ ἐκεῖ κηρύξω· εἰς τοῦτο γὰρ ἐξελήλυθα.<sup>v</sup> 
<sup>39</sup> Καὶ ἦν<sup>w</sup> κηρύσσων ἐν<sup>x</sup> ταῖς συναγωγαῖς αὐτῶν εἰς ὅλην τὴν Γαλιλαίαν, καὶ τὰ δαιμόνια ἐκβάλλων.

<sup>40</sup> Καὶ ἔρχεται πρὸς αὐτὸν λεπρός, παρακαλῶν αὐτὸν καὶ<sup>y</sup> γονυπετῶν αὐτόν, καὶ λέγων αὐτῷ ὅτι Ἐὰν θέλῃς, δύνασαί με καθαρίσαι.
<sup>41</sup> Ὁ<sup>z</sup> δὲ Ἰησοῦς σπλαγχνισθείς, ἐκτείνας τὴν χεῖρα, ἥψατο<sup>a</sup> αὐτοῦ, καὶ λέγει αὐτῷ, Θέλω, καθαρίσθητι.
<sup>42</sup> Καὶ εἰπόντος<sup>b</sup> αὐτοῦ εὐθέως<sup>c</sup> ἀπῆλθεν ἀπ’ αὐτοῦ ἡ λέπρα, καὶ ἐκαθαρίσθη.
<sup>43</sup> Καὶ ἐμβριμησάμενος αὐτῷ, εὐθέως<sup>d</sup> ἐξέβαλεν αὐτόν,
<sup>44</sup> καὶ λέγει αὐτῷ, Ὅρα μηδενὶ μηδὲν εἴπῃς· ἀλλ’<sup>e</sup> ὕπαγε, σεαυτὸν δεῖξον τῷ ἱερεῖ, καὶ προσένεγκε περὶ τοῦ καθαρισμοῦ σου ἃ προσέταξεν Μωσῆς,<sup>f</sup> εἰς μαρτύριον αὐτοῖς.
<sup>45</sup> Ὁ δὲ ἐξελθὼν ἤρξατο κηρύσσειν πολλὰ καὶ διαφημίζειν τὸν λόγον, ὥστε μηκέτι αὐτὸν δύνασθαι φανερῶς εἰς πόλιν εἰσελθεῖν, ἀλλ’ ἔξω ἐν<sup>g</sup> ἐρήμοις τόποις ἦν· καὶ ἤρχοντο πρὸς αὐτὸν πανταχόθεν.<sup>h</sup> 

> - <sup>a</sup> 1. N υἱοῦ τοῦ θεοῦ ⇒ [ υἱοῦ θεοῦ ]
> - <sup>b</sup> 2. N Ὡς ⇒ Καθὼς
> - <sup>c</sup> 2. N τοῖς προφήταις ⇒ τῷ Ἠσαί ̈ ᾳ τῷ προφήτῃ
> - <sup>d</sup> 2. N ἐγὼ ⇒ -
> - <sup>e</sup> 2. N ἔμπροσθέν σου ⇒ -
> - <sup>f</sup> 4. N βαπτίζων ⇒ [ ὁ ] βαπτίζων
> - <sup>g</sup> 5. N καὶ ἐβαπτίζοντο πάντες ⇒ πάντες καὶ ἐβαπτίζοντο
> - <sup>h</sup> 5. N ἐν τῷ Ἰορδάνῃ ποταμῷ ὑπ’ αὐτοῦ ⇒ ὑπ’ αὐτοῦ ἐν τῷ Ἰορδάνῃ ποταμῷ
> - <sup>i</sup> 6. N Ἦν δὲ ⇒ Καὶ ἦν
> - <sup>j</sup> 8. N μὲν ⇒ -
> - <sup>k</sup> 8. N ὑμᾶς ἐν ὕδατι ⇒ ὑμᾶς ὕδατι
> - <sup>l</sup> 9. N ὑπὸ Ἰωάννου εἰς τὸν Ἰορδάνην ⇒ εἰς τὸν Ἰορδάνην ὑπὸ Ἰωάννου
> - <sup>m</sup> 10. N εὐθέως ⇒ εὐθὺς
> - <sup>n</sup> 10. N ἀπὸ ⇒ ἐκ
> - <sup>o</sup> 10. B ὡσεὶ ⇒ ὡς
> - <sup>p</sup> 10. N ὡσεὶ ⇒ ὡς
> - <sup>q</sup> 11. N ᾧ ⇒ σοὶ
> - <sup>r</sup> 13. N ἐκεῖ ⇒ -
> - <sup>s</sup> 13. N ἡμέρας τεσσαράκοντα ⇒ τεσσεράκοντα ἡμέρας
> - <sup>t</sup> 14. N τῆς βασιλείας ⇒ -
> - <sup>u</sup> 16. N Περιπατῶν δὲ ⇒ Καὶ παράγων
> - <sup>v</sup> 16. N αὐτοῦ τοῦ ⇒ -
> - <sup>w</sup> 16. N βάλλοντας ἀμφίβληστρον ⇒ ἀμφιβάλλοντας
> - <sup>x</sup> 18. N εὐθέως ⇒ εὐθὺς
> - <sup>y</sup> 18. N αὐτῶν ⇒ -
> - <sup>z</sup> 19. N ἐκεῖθεν ⇒ -
> - <sup>a</sup> 20. N εὐθέως ⇒ εὐθὺς
> - <sup>b</sup> 21. N Καπερναούμ καὶ εὐθέως ⇒ Καφαρναούμ καὶ εὐθὺς
> - <sup>c</sup> 23. N ἦν ⇒ εὐθὺς ἦν
> - <sup>d</sup> 24. N Ἔα ⇒ -
> - <sup>e</sup> 26. N κράξαν ⇒ φωνῆσαν
> - <sup>f</sup> 27. N πάντες ⇒ ἅπαντες
> - <sup>g</sup> 27. N Τίς ἡ διδαχὴ ἡ καινὴ αὕτη ὅτι ⇒ Διδαχὴ καινὴ
> - <sup>h</sup> 28. N Ἐξῆλθεν δὲ ⇒ Καὶ ἐξῆλθεν
> - <sup>i</sup> 28. N εἰς ⇒ πανταχοῦ εἰς
> - <sup>j</sup> 29. N εὐθέως ⇒ εὐθὺς
> - <sup>k</sup> 30. N εὐθέως ⇒ εὐθὺς
> - <sup>l</sup> 31. N αὐτῆς ⇒ -
> - <sup>m</sup> 31. N εὐθέως ⇒ -
> - <sup>n</sup> 33. N ἡ πόλις ὅλη ἐπισυνηγμένη ἦν ⇒ ἦν ὅλη ἡ πόλις ἐπισυνηγμένη
> - <sup>o</sup> 34. B αὐτόν ⇒ αὐτὸν χριστὸν εἶναι
> - <sup>p</sup> 35. N ἔννυχον ⇒ ἔννυχα
> - <sup>q</sup> 36. N κατεδίωξαν ⇒ κατεδίωξεν
> - <sup>r</sup> 36. N ὁ ⇒ -
> - <sup>s</sup> 37. N εὑρόντες αὐτὸν ⇒ εὗρον αὐτὸν καὶ
> - <sup>t</sup> 37. N σε ζητοῦσιν ⇒ ζητοῦσίν σε
> - <sup>u</sup> 38. N Ἄγωμεν ⇒ Ἄγωμεν ἀλλαχοῦ
> - <sup>v</sup> 38. N ἐξελήλυθα ⇒ ἐξῆλθον
> - <sup>w</sup> 39. N ἦν ⇒ ἦλθεν
> - <sup>x</sup> 39. N ἐν ταῖς συναγωγαῖς ⇒ εἰς τὰς συναγωγὰς
> - <sup>y</sup> 40. N καὶ γονυπετῶν αὐτόν ⇒ [ καὶ γονυπετῶν ]
> - <sup>z</sup> 41. N Ὁ δὲ Ἰησοῦς ⇒ Καὶ
> - <sup>a</sup> 41. N ἥψατο αὐτοῦ ⇒ αὐτοῦ ἥψατο
> - <sup>b</sup> 42. N εἰπόντος αὐτοῦ ⇒ -
> - <sup>c</sup> 42. N εὐθέως ⇒ εὐθὺς
> - <sup>d</sup> 43. N εὐθέως ⇒ εὐθὺς
> - <sup>e</sup> 44. N ἀλλ’ ⇒ ἀλλὰ
> - <sup>f</sup> 44. N Μωσῆς ⇒ Μωϋσῆς
> - <sup>g</sup> 45. N ἐν ⇒ ἐπ’
> - <sup>h</sup> 45. N πανταχόθεν ⇒ πάντοθεν

## Chapter 2

<sup>1</sup> Καὶ εἰσῆλθεν<sup>a</sup> πάλιν εἰς Καπερναοὺμ<sup>b</sup> δι’ ἡμερῶν· καὶ<sup>c</sup> ἠκούσθη ὅτι εἰς<sup>d</sup> οἶκόν ἐστιν.
<sup>2</sup> Καὶ εὐθέως<sup>e</sup> συνήχθησαν πολλοί, ὥστε μηκέτι χωρεῖν μηδὲ τὰ πρὸς τὴν θύραν· καὶ ἐλάλει αὐτοῖς τὸν λόγον.
<sup>3</sup> Καὶ ἔρχονται πρὸς<sup>f</sup> αὐτόν, παραλυτικὸν φέροντες, αἰρόμενον ὑπὸ τεσσάρων.
<sup>4</sup> Καὶ μὴ δυνάμενοι προσεγγίσαι<sup>g</sup> αὐτῷ διὰ τὸν ὄχλον, ἀπεστέγασαν τὴν στέγην ὅπου ἦν, καὶ ἐξορύξαντες χαλῶσιν τὸν κράββατον<sup>h</sup> ἐφ’ ᾧ ὁ παραλυτικὸς κατέκειτο.
<sup>5</sup> Ἰδὼν<sup>i</sup> δὲ ὁ Ἰησοῦς τὴν πίστιν αὐτῶν λέγει τῷ παραλυτικῷ, Τέκνον, ἀφέωνταί<sup>j</sup> σοι αἱ ἁμαρτίαι σου.
<sup>6</sup> Ἦσαν δέ τινες τῶν γραμματέων ἐκεῖ καθήμενοι, καὶ διαλογιζόμενοι ἐν ταῖς καρδίαις αὐτῶν,
<sup>7</sup> Τί οὗτος οὕτως λαλεῖ βλασφημίας;<sup>k</sup> Τίς δύναται ἀφιέναι ἁμαρτίας εἰ μὴ εἷς, ὁ θεός;
<sup>8</sup> Καὶ εὐθέως<sup>l</sup> ἐπιγνοὺς ὁ Ἰησοῦς τῷ πνεύματι αὐτοῦ ὅτι οὕτως αὐτοὶ<sup>m</sup> διαλογίζονται ἐν ἑαυτοῖς, εἶπεν<sup>n</sup> αὐτοῖς, Τί ταῦτα διαλογίζεσθε ἐν ταῖς καρδίαις ὑμῶν;
<sup>9</sup> Τί ἐστιν εὐκοπώτερον, εἰπεῖν τῷ παραλυτικῷ, Ἀφέωνταί<sup>o</sup> σου αἱ ἁμαρτίαι, ἢ εἰπεῖν, Ἔγειραι,<sup>p</sup> καὶ ἆρόν σου<sup>q</sup> τὸν κράββατον,<sup>r</sup> καὶ περιπάτει;
<sup>10</sup> Ἵνα δὲ εἰδῆτε ὅτι ἐξουσίαν ἔχει ὁ υἱὸς τοῦ ἀνθρώπου ἀφιέναι<sup>s</sup> ἐπὶ τῆς γῆς<sup>t</sup> ἁμαρτίας λέγει τῷ παραλυτικῷ
<sup>11</sup> Σοὶ λέγω, ἔγειραι<sup>u</sup> καὶ ἆρον τὸν κράββατόν<sup>v</sup> σου, καὶ ὕπαγε εἰς τὸν οἶκόν σου.
<sup>12</sup> Καὶ ἠγέρθη εὐθέως,<sup>w</sup> καὶ ἄρας τὸν κράββατον,<sup>x</sup> ἐξῆλθεν ἐναντίον<sup>y</sup> πάντων· ὥστε ἐξίστασθαι πάντας, καὶ δοξάζειν τὸν θεόν, λέγοντας ὅτι Οὐδέποτε<sup>z</sup> οὕτως εἴδομεν.

<sup>13</sup> Καὶ ἐξῆλθεν πάλιν παρὰ τὴν θάλασσαν· καὶ πᾶς ὁ ὄχλος ἤρχετο πρὸς αὐτόν, καὶ ἐδίδασκεν αὐτούς.
<sup>14</sup> Καὶ παράγων εἶδεν Λευὶ̈<sup>a</sup> τὸν τοῦ Ἀλφαίου καθήμενον ἐπὶ τὸ τελώνιον, καὶ λέγει αὐτῷ, Ἀκολούθει μοι. Καὶ ἀναστὰς ἠκολούθησεν αὐτῷ.
<sup>15</sup> Καὶ ἐγένετο<sup>b</sup> ἐν τῷ κατακεῖσθαι αὐτὸν ἐν τῇ οἰκίᾳ αὐτοῦ, καὶ πολλοὶ τελῶναι καὶ ἁμαρτωλοὶ συνανέκειντο τῷ Ἰησοῦ καὶ τοῖς μαθηταῖς αὐτοῦ· ἦσαν γὰρ πολλοί, καὶ ἠκολούθησαν<sup>c</sup> αὐτῷ.
<sup>16</sup> Καὶ οἱ γραμματεῖς καὶ<sup>d</sup> οἱ Φαρισαῖοι, ἰδόντες αὐτὸν<sup>e</sup> ἐσθίοντα μετὰ τῶν τελωνῶν<sup>f</sup> καὶ ἁμαρτωλῶν, ἔλεγον τοῖς μαθηταῖς αὐτοῦ, Τί<sup>g</sup> ὅτι μετὰ τῶν τελωνῶν καὶ ἁμαρτωλῶν ἐσθίει καὶ<sup>h</sup> πίνει;
<sup>17</sup> Καὶ ἀκούσας ὁ Ἰησοῦς λέγει αὐτοῖς, Οὐ<sup>i</sup> χρείαν ἔχουσιν οἱ ἰσχύοντες ἰατροῦ, ἀλλ’ οἱ κακῶς ἔχοντες. Οὐκ ἦλθον καλέσαι δικαίους, ἀλλὰ ἁμαρτωλοὺς εἰς<sup>j</sup> μετάνοιαν.

<sup>18</sup> Καὶ ἦσαν οἱ μαθηταὶ Ἰωάννου καὶ οἱ τῶν<sup>k</sup> Φαρισαίων νηστεύοντες· καὶ ἔρχονται καὶ λέγουσιν αὐτῷ, Διὰ τί οἱ μαθηταὶ Ἰωάννου καὶ οἱ τῶν<sup>l</sup> Φαρισαίων νηστεύουσιν, οἱ δὲ σοὶ μαθηταὶ οὐ νηστεύουσιν;
<sup>19</sup> Καὶ εἶπεν αὐτοῖς ὁ Ἰησοῦς, Μὴ δύνανται οἱ υἱοὶ τοῦ νυμφῶνος, ἐν ᾧ ὁ νυμφίος μετ’ αὐτῶν ἐστιν, νηστεύειν; Ὅσον χρόνον μεθ’<sup>m</sup> ἑαυτῶν ἔχουσιν τὸν νυμφίον, οὐ δύνανται νηστεύειν·
<sup>20</sup> ἐλεύσονται δὲ ἡμέραι ὅταν ἀπαρθῇ ἀπ’ αὐτῶν ὁ νυμφίος, καὶ τότε νηστεύσουσιν ἐν ἐκείναις<sup>n</sup> ταῖς ἡμέραις.
<sup>21</sup> Καὶ<sup>o</sup> οὐδεὶς ἐπίβλημα ῥάκους ἀγνάφου ἐπιρράπτει<sup>p</sup> ἐπὶ ἱματίῳ παλαιῷ· εἰ δὲ μή, αἴρει τὸ πλήρωμα αὐτοῦ<sup>q</sup> τὸ καινὸν τοῦ παλαιοῦ, καὶ χεῖρον σχίσμα γίνεται.
<sup>22</sup> Καὶ οὐδεὶς βάλλει οἶνον νέον εἰς ἀσκοὺς παλαιούς· εἰ δὲ μή, ῥήσσει<sup>r</sup> ὁ οἶνος ὁ<sup>s</sup> νέος τοὺς ἀσκούς, καὶ ὁ οἶνος ἐκχεῖται<sup>t</sup> καὶ οἱ ἀσκοὶ ἀπολοῦνται·<sup>u</sup> ἀλλὰ οἶνον νέον εἰς ἀσκοὺς καινοὺς βλητέον.<sup>v</sup> 

<sup>23</sup> Καὶ ἐγένετο παραπορεύεσθαι<sup>w</sup> αὐτὸν ἐν τοῖς σάββασιν διὰ<sup>x</sup> τῶν σπορίμων, καὶ ἤρξαντο<sup>y</sup> οἱ μαθηταὶ αὐτοῦ ὁδὸν ποιεῖν τίλλοντες τοὺς στάχυας.
<sup>24</sup> Καὶ οἱ Φαρισαῖοι ἔλεγον αὐτῷ, Ἴδε, τί ποιοῦσιν ἐν<sup>z</sup> τοῖς σάββασιν ὃ οὐκ ἔξεστιν;
<sup>25</sup> Καὶ αὐτὸς<sup>a</sup> ἔλεγεν αὐτοῖς, Οὐδέποτε ἀνέγνωτε τί ἐποίησεν Δαυίδ, ὅτε χρείαν ἔσχεν καὶ ἐπείνασεν αὐτὸς καὶ οἱ μετ’ αὐτοῦ;
<sup>26</sup> Πῶς εἰσῆλθεν εἰς τὸν οἶκον τοῦ θεοῦ ἐπὶ Ἀβιάθαρ ἀρχιερέως, καὶ τοὺς ἄρτους τῆς προθέσεως ἔφαγεν, οὓς οὐκ ἔξεστιν φαγεῖν εἰ μὴ τοῖς<sup>b</sup> ἱερεῦσιν, καὶ ἔδωκεν καὶ τοῖς σὺν αὐτῷ οὖσιν;
<sup>27</sup> Καὶ ἔλεγεν αὐτοῖς, Τὸ σάββατον διὰ τὸν ἄνθρωπον ἐγένετο, οὐχ<sup>c</sup> ὁ ἄνθρωπος διὰ τὸ σάββατον·
<sup>28</sup> ὥστε κύριός ἐστιν ὁ υἱὸς τοῦ ἀνθρώπου καὶ τοῦ σαββάτου.

> - <sup>a</sup> 1. N εἰσῆλθεν ⇒ εἰσελθὼν
> - <sup>b</sup> 1. N Καπερναοὺμ ⇒ Καφαρναοὺμ
> - <sup>c</sup> 1. N καὶ ἠκούσθη ⇒ ἠκούσθη
> - <sup>d</sup> 1. N εἰς οἶκόν ⇒ ἐν οἴκῳ
> - <sup>e</sup> 2. N εὐθέως ⇒ -
> - <sup>f</sup> 3. N πρὸς αὐτόν παραλυτικὸν φέροντες ⇒ φέροντες πρὸς αὐτὸν παραλυτικόν
> - <sup>g</sup> 4. N προσεγγίσαι ⇒ προσενέγκαι
> - <sup>h</sup> 4. B κράββατον ⇒ κράβαττον
> - <sup>i</sup> 5. N Ἰδὼν δὲ ⇒ Καὶ ἰδὼν
> - <sup>j</sup> 5. N ἀφέωνταί σοι αἱ ἁμαρτίαι σου ⇒ ἀφίενταί σου αἱ ἁμαρτίαι
> - <sup>k</sup> 7. N λαλεῖ βλασφημίας; ⇒ λαλεῖ; Βλασφημεῖ.
> - <sup>l</sup> 8. N εὐθέως ⇒ εὐθὺς
> - <sup>m</sup> 8. N αὐτοὶ ⇒ -
> - <sup>n</sup> 8. N εἶπεν ⇒ λέγει
> - <sup>o</sup> 9. N Ἀφέωνταί ⇒ Ἀφίενταί
> - <sup>p</sup> 9. B Ἔγειραι ⇒ Ἔγειρε
> - <sup>q</sup> 9. N Ἔγειραι ⇒ Ἔγειρε
> - <sup>r</sup> 9. N σου τὸν κράββατον ⇒ τὸν κράβαττόν σου
> - <sup>s</sup> 10. B ἀφιέναι ἐπὶ τῆς γῆς ⇒ ἐπὶ τῆς γῆς ἀφιέναι
> - <sup>t</sup> 10. N ἐπὶ τῆς γῆς ἁμαρτίας ⇒ ἁμαρτίας ἐπὶ τῆς γῆς
> - <sup>u</sup> 11. B ἔγειραι ⇒ ἔγειρε
> - <sup>v</sup> 11. N ἔγειραι καὶ ⇒ ἔγειρε
> - <sup>w</sup> 12. N εὐθέως καὶ ⇒ καὶ εὐθὺς
> - <sup>x</sup> 12. B κράββατον ⇒ κράβαττον
> - <sup>y</sup> 12. N κράββατον ⇒ κράβαττον
> - <sup>z</sup> 12. N ἐναντίον ⇒ ἔμπροσθεν
> - <sup>a</sup> 14. B Λευὶ ̈ ⇒ Λευὶ ̈ ν
> - <sup>b</sup> 15. N ἐγένετο ἐν τῷ ⇒ γίνεται
> - <sup>c</sup> 15. N ἠκολούθησαν ⇒ ἠκολούθουν
> - <sup>d</sup> 16. N καὶ οἱ Φαρισαῖοι ⇒ τῶν Φαρισαίων
> - <sup>e</sup> 16. N αὐτὸν ἐσθίοντα ⇒ ὅτι ἐσθίει
> - <sup>f</sup> 16. N τελωνῶν καὶ ἁμαρτωλῶν ἔλεγον ⇒ ἁμαρτωλῶν καὶ τελωνῶν ἔλεγον
> - <sup>g</sup> 16. N Τί ⇒ -
> - <sup>h</sup> 16. N καὶ πίνει ⇒ -
> - <sup>i</sup> 17. N Οὐ ⇒ [ ὅτι ] Οὐ
> - <sup>j</sup> 17. N εἰς μετάνοιαν ⇒ -
> - <sup>k</sup> 18. N τῶν Φαρισαίων νηστεύοντες ⇒ Φαρισαῖοι νηστεύοντες
> - <sup>l</sup> 18. N τῶν Φαρισαίων νηστεύουσιν ⇒ μαθηταὶ τῶν Φαρισαίων νηστεύουσιν
> - <sup>m</sup> 19. N μεθ’ ἑαυτῶν ἔχουσιν τὸν νυμφίον ⇒ ἔχουσιν τὸν νυμφίον μετ’ αὐτῶν
> - <sup>n</sup> 20. N ἐκείναις ταῖς ἡμέραις ⇒ ἐκείνῃ τῇ ἡμέρᾳ
> - <sup>o</sup> 21. N Καὶ οὐδεὶς ⇒ Οὐδεὶς
> - <sup>p</sup> 21. N ἐπιρράπτει ἐπὶ ἱματίῳ παλαιῷ ⇒ ἐπιράπτει ἐπὶ ἱμάτιον παλαιόν
> - <sup>q</sup> 21. N αὐτοῦ ⇒ ἀπ’ αὐτοῦ
> - <sup>r</sup> 22. N ῥήσσει ⇒ ῥήξει
> - <sup>s</sup> 22. N ὁ νέος ⇒ -
> - <sup>t</sup> 22. N ἐκχεῖται ⇒ ἀπόλλυται
> - <sup>u</sup> 22. N ἀπολοῦνται ⇒ -
> - <sup>v</sup> 22. N βλητέον ⇒ -
> - <sup>w</sup> 23. N παραπορεύεσθαι αὐτὸν ⇒ αὐτὸν
> - <sup>x</sup> 23. N διὰ ⇒ παραπορεύεσθαι διὰ
> - <sup>y</sup> 23. N ἤρξαντο οἱ μαθηταὶ αὐτοῦ ⇒ οἱ μαθηταὶ αὐτοῦ ἤρξαντο
> - <sup>z</sup> 24. N ἐν ⇒ -
> - <sup>a</sup> 25. N αὐτὸς ἔλεγεν ⇒ λέγει
> - <sup>b</sup> 26. N τοῖς ἱερεῦσιν ⇒ τοὺς ἱερεῖς
> - <sup>c</sup> 27. N οὐχ ⇒ καὶ οὐχ

## Chapter 3

<sup>1</sup> Καὶ εἰσῆλθεν πάλιν εἰς τὴν συναγωγήν, καὶ ἦν ἐκεῖ ἄνθρωπος ἐξηραμμένην ἔχων τὴν χεῖρα.
<sup>2</sup> Καὶ παρετήρουν αὐτὸν εἰ τοῖς σάββασιν θεραπεύσει αὐτόν, ἵνα κατηγορήσωσιν αὐτοῦ.
<sup>3</sup> Καὶ λέγει τῷ ἀνθρώπῳ τῷ ἐξηραμμένην<sup>a</sup> ἔχοντι τὴν χεῖρα, Ἔγειραι εἰς τὸ μέσον.
<sup>4</sup> Καὶ λέγει αὐτοῖς, Ἔξεστιν τοῖς σάββασιν ἀγαθοποιῆσαι<sup>b</sup> ἢ κακοποιῆσαι; Ψυχὴν σῶσαι ἢ ἀποκτεῖναι; Οἱ δὲ ἐσιώπων.
<sup>5</sup> Καὶ περιβλεψάμενος αὐτοὺς μετ’ ὀργῆς, συλλυπούμενος ἐπὶ τῇ πωρώσει τῆς καρδίας αὐτῶν, λέγει τῷ ἀνθρώπῳ, Ἔκτεινον τὴν χεῖρά σου.<sup>c</sup> Καὶ ἐξέτεινεν, καὶ ἀποκατεστάθη<sup>d</sup> ἡ χεὶρ αὐτοῦ ὑγιὴς<sup>e</sup> ὡς ἡ ἄλλη.
<sup>6</sup> Καὶ ἐξελθόντες οἱ Φαρισαῖοι εὐθέως<sup>f</sup> μετὰ τῶν Ἡρῳδιανῶν συμβούλιον ἐποίουν<sup>g</sup> κατ’ αὐτοῦ, ὅπως αὐτὸν ἀπολέσωσιν.
<sup>7</sup> Καὶ ὁ Ἰησοῦς ἀνεχώρησεν<sup>h</sup> μετὰ τῶν μαθητῶν αὐτοῦ πρὸς<sup>i</sup> τὴν θάλασσαν· καὶ πολὺ πλῆθος ἀπὸ τῆς Γαλιλαίας ἠκολούθησαν<sup>j</sup> αὐτῷ, καὶ ἀπὸ τῆς Ἰουδαίας,
<sup>8</sup> καὶ ἀπὸ Ἱεροσολύμων, καὶ ἀπὸ τῆς Ἰδουμαίας, καὶ πέραν τοῦ Ἰορδάνου, καὶ οἱ<sup>k</sup> περὶ Τύρον καὶ Σιδῶνα, πλῆθος πολύ, ἀκούσαντες<sup>l</sup> ὅσα ἐποίει, ἦλθον πρὸς αὐτόν.
<sup>9</sup> Καὶ εἶπεν τοῖς μαθηταῖς αὐτοῦ ἵνα πλοιάριον προσκαρτερῇ αὐτῷ διὰ τὸν ὄχλον, ἵνα μὴ θλίβωσιν αὐτόν.
<sup>10</sup> Πολλοὺς γὰρ ἐθεράπευσεν, ὥστε ἐπιπίπτειν αὐτῷ, ἵνα αὐτοῦ ἅψωνται, ὅσοι εἶχον μάστιγας.
<sup>11</sup> Καὶ τὰ πνεύματα τὰ ἀκάθαρτα, ὅταν αὐτὸν ἐθεώρει,<sup>m</sup> προσέπιπτεν αὐτῷ, καὶ ἔκραζεν,<sup>n</sup> λέγοντα ὅτι Σὺ εἶ ὁ υἱὸς τοῦ θεοῦ.
<sup>12</sup> Καὶ πολλὰ ἐπετίμα αὐτοῖς ἵνα μὴ φανερὸν<sup>o</sup> αὐτὸν ποιήσωσιν.

<sup>13</sup> Καὶ ἀναβαίνει εἰς τὸ ὄρος, καὶ προσκαλεῖται οὓς ἤθελεν αὐτός· καὶ ἀπῆλθον πρὸς αὐτόν.
<sup>14</sup> Καὶ ἐποίησεν δώδεκα, ἵνα<sup>p</sup> ὦσιν μετ’ αὐτοῦ, καὶ ἵνα ἀποστέλλῃ αὐτοὺς κηρύσσειν,
<sup>15</sup> καὶ ἔχειν ἐξουσίαν θεραπεύειν<sup>q</sup> τὰς νόσους, καὶ ἐκβάλλειν τὰ δαιμόνια·
<sup>16</sup> καὶ<sup>r</sup> ἐπέθηκεν τῷ Σίμωνι ὄνομα Πέτρον·
<sup>17</sup> καὶ Ἰάκωβον τὸν τοῦ Ζεβεδαίου, καὶ Ἰωάννην τὸν ἀδελφὸν τοῦ Ἰακώβου· καὶ ἐπέθηκεν αὐτοῖς ὀνόματα<sup>s</sup> Βοανεργές, ὅ ἐστιν, Υἱοὶ Βροντῆς·
<sup>18</sup> καὶ Ἀνδρέαν, καὶ Φίλιππον, καὶ Βαρθολομαῖον, καὶ Ματθαῖον,<sup>t</sup> καὶ Θωμᾶν, καὶ Ἰάκωβον τὸν τοῦ Ἀλφαίου, καὶ Θαδδαῖον, καὶ Σίμωνα τὸν Κανανίτην,<sup>u</sup> 
<sup>19</sup> καὶ Ἰούδαν Ἰσκαριώτην,<sup>v</sup> ὃς καὶ παρέδωκεν αὐτόν. Καὶ<sup>w</sup> ἔρχονται εἰς οἶκον·
<sup>20</sup> καὶ συνέρχεται πάλιν ὄχλος,<sup>x</sup> ὥστε μὴ δύνασθαι αὐτοὺς μήτε<sup>y</sup> ἄρτον φαγεῖν.
<sup>21</sup> Καὶ ἀκούσαντες οἱ παρ’ αὐτοῦ ἐξῆλθον κρατῆσαι αὐτόν· ἔλεγον γὰρ ὅτι Ἐξέστη.
<sup>22</sup> Καὶ οἱ γραμματεῖς οἱ ἀπὸ Ἱεροσολύμων καταβάντες ἔλεγον ὅτι Βεελζεβοὺλ ἔχει, καὶ ὅτι Ἐν τῷ ἄρχοντι τῶν δαιμονίων ἐκβάλλει τὰ δαιμόνια.
<sup>23</sup> Καὶ προσκαλεσάμενος αὐτούς, ἐν παραβολαῖς ἔλεγεν αὐτοῖς, Πῶς δύναται Σατανᾶς Σατανᾶν ἐκβάλλειν;
<sup>24</sup> Καὶ ἐὰν βασιλεία ἐφ’ ἑαυτὴν μερισθῇ, οὐ δύναται σταθῆναι ἡ βασιλεία ἐκείνη.
<sup>25</sup> Καὶ ἐὰν οἰκία ἐφ’ ἑαυτὴν μερισθῇ, οὐ δύναται<sup>z</sup> σταθῆναι ἡ οἰκία ἐκείνη.
<sup>26</sup> Καὶ εἰ ὁ Σατανᾶς ἀνέστη ἐφ’ ἑαυτὸν καὶ μεμέρισται,<sup>a</sup> οὐ δύναται σταθῆναι,<sup>b</sup> ἀλλὰ τέλος ἔχει.
<sup>27</sup> Οὐδεὶς<sup>c</sup> δύναται τὰ<sup>d</sup> σκεύη τοῦ ἰσχυροῦ, εἰσελθὼν εἰς τὴν οἰκίαν αὐτοῦ, διαρπάσαι, ἐὰν μὴ πρῶτον τὸν ἰσχυρὸν δήσῃ, καὶ τότε τὴν οἰκίαν αὐτοῦ διαρπάσῃ.<sup>e</sup> 
<sup>28</sup> Ἀμὴν λέγω ὑμῖν ὅτι πάντα ἀφεθήσεται τὰ<sup>f</sup> ἁμαρτήματα τοῖς υἱοῖς τῶν ἀνθρώπων, καὶ<sup>g</sup> βλασφημίαι ὅσας<sup>h</sup> ἂν βλασφημήσωσιν·
<sup>29</sup> ὃς δ’ ἂν βλασφημήσῃ εἰς τὸ πνεῦμα τὸ ἅγιον, οὐκ ἔχει ἄφεσιν εἰς τὸν αἰῶνα, ἀλλ’<sup>i</sup> ἔνοχός ἐστιν αἰωνίου κρίσεως.<sup>j</sup> 
<sup>30</sup> Ὅτι ἔλεγον, Πνεῦμα ἀκάθαρτον ἔχει.

<sup>31</sup> Ἔρχονται<sup>k</sup> οὖν οἱ<sup>l</sup> ἀδελφοὶ καὶ ἡ μήτηρ αὐτοῦ, καὶ ἔξω ἑστῶτες<sup>m</sup> ἀπέστειλαν πρὸς αὐτόν, φωνοῦντες<sup>n</sup> αὐτόν.
<sup>32</sup> Καὶ ἐκάθητο ὄχλος<sup>o</sup> περὶ αὐτόν· εἶπον<sup>p</sup> δὲ αὐτῷ, Ἰδού, ἡ μήτηρ σου καὶ οἱ ἀδελφοί σου καὶ<sup>q</sup> αἱ ἀδελφαί σου ἔξω ζητοῦσίν σε.
<sup>33</sup> Καὶ ἀπεκρίθη<sup>r</sup> αὐτοῖς λέγων, Τίς ἐστιν ἡ μήτηρ μου ἢ<sup>s</sup> οἱ ἀδελφοί μου;<sup>t</sup> 
<sup>34</sup> Καὶ περιβλεψάμενος κύκλῳ<sup>u</sup> τοὺς περὶ αὐτὸν καθημένους, λέγει, Ἴδε, ἡ μήτηρ μου καὶ οἱ ἀδελφοί μου.
<sup>35</sup> Ὃς γὰρ<sup>v</sup> ἂν ποιήσῃ τὸ θέλημα τοῦ θεοῦ, οὗτος ἀδελφός μου καὶ ἀδελφή μου<sup>w</sup> καὶ μήτηρ ἐστίν.

> - <sup>a</sup> 3. N ἐξηραμμένην ἔχοντι τὴν χεῖρα Ἔγειραι ⇒ τὴν ξηρὰν χεῖρα ἔχοντι Ἔγειρε
> - <sup>b</sup> 4. N ἀγαθοποιῆσαι ⇒ ἀγαθὸν ποιῆσαι
> - <sup>c</sup> 5. N σου ⇒ -
> - <sup>d</sup> 5. B ἀποκατεστάθη ⇒ ἀπεκατεστάθη
> - <sup>e</sup> 5. N ἀποκατεστάθη ⇒ ἀπεκατεστάθη
> - <sup>f</sup> 6. N εὐθέως ⇒ εὐθὺς
> - <sup>g</sup> 6. N ἐποίουν ⇒ ἐδίδουν
> - <sup>h</sup> 7. N ἀνεχώρησεν μετὰ ⇒ μετὰ
> - <sup>i</sup> 7. N πρὸς ⇒ ἀνεχώρησεν πρὸς
> - <sup>j</sup> 7. B ἠκολούθησαν ⇒ ἠκολούθησεν
> - <sup>k</sup> 8. N οἱ ⇒ -
> - <sup>l</sup> 8. N ἀκούσαντες ⇒ ἀκούοντες
> - <sup>m</sup> 11. N ἐθεώρει προσέπιπτεν ⇒ ἐθεώρουν προσέπιπτον
> - <sup>n</sup> 11. N ἔκραζεν λέγοντα ⇒ ἔκραζον λέγοντες
> - <sup>o</sup> 12. N φανερὸν αὐτὸν ⇒ αὐτὸν φανερὸν
> - <sup>p</sup> 14. N δώδεκα ⇒ δώδεκα [ οὓς καὶ ἀποστόλους ὠνόμασεν ]
> - <sup>q</sup> 15. N θεραπεύειν τὰς νόσους καὶ ⇒ -
> - <sup>r</sup> 16. N καὶ ἐπέθηκεν τῷ Σίμωνι ὄνομα ⇒ [ καὶ ἐποίησεν τοὺς δώδεκα ] καὶ ἐπέθηκεν ὄνομα τῷ Σίμωνι
> - <sup>s</sup> 17. N ὀνόματα Βοανεργές ⇒ ὀνόμα [ τα ] Βοανηργές
> - <sup>t</sup> 18. N Ματθαῖον ⇒ Μαθθαῖον
> - <sup>u</sup> 18. N Κανανίτην ⇒ Καναναῖον
> - <sup>v</sup> 19. N Ἰσκαριώτην ⇒ Ἰσκαριώθ
> - <sup>w</sup> 19. N ἔρχονται ⇒ ἔρχεται
> - <sup>x</sup> 20. N ὄχλος ⇒ [ ὁ ] ὄχλος
> - <sup>y</sup> 20. N μήτε ⇒ μηδὲ
> - <sup>z</sup> 25. N δύναται σταθῆναι ἡ οἰκία ἐκείνη ⇒ δυνήσεται ἡ οἰκία ἐκείνη σταθῆναι
> - <sup>a</sup> 26. N μεμέρισται ⇒ ἐμερίσθη
> - <sup>b</sup> 26. N σταθῆναι ⇒ στῆναι
> - <sup>c</sup> 27. N Οὐδεὶς δύναται ⇒ Ἀλλ’ οὐ δύναται οὐδεὶς
> - <sup>d</sup> 27. N τὰ σκεύη τοῦ ἰσχυροῦ εἰσελθὼν εἰς τὴν οἰκίαν ⇒ εἰς τὴν οἰκίαν τοῦ ἰσχυροῦ εἰσελθὼν τὰ σκεύη
> - <sup>e</sup> 27. B διαρπάσῃ ⇒ διαρπάσει
> - <sup>f</sup> 28. N τὰ ἁμαρτήματα τοῖς υἱοῖς τῶν ἀνθρώπων ⇒ τοῖς υἱοῖς τῶν ἀνθρώπων τὰ ἁμαρτήματα
> - <sup>g</sup> 28. N καὶ ⇒ καὶ αἱ
> - <sup>h</sup> 28. N ὅσας ἂν ⇒ ὅσα ἐὰν
> - <sup>i</sup> 29. N ἀλλ’ ⇒ ἀλλὰ
> - <sup>j</sup> 29. N κρίσεως ⇒ ἁμαρτήματος
> - <sup>k</sup> 31. N Ἔρχονται οὖν ⇒ Καὶ ἔρχεται
> - <sup>l</sup> 31. N οἱ ἀδελφοὶ καὶ ἡ μήτηρ αὐτοῦ ⇒ ἡ μήτηρ αὐτοῦ καὶ οἱ ἀδελφοὶ αὐτοῦ
> - <sup>m</sup> 31. N ἑστῶτες ⇒ στήκοντες
> - <sup>n</sup> 31. N φωνοῦντες ⇒ καλοῦντες
> - <sup>o</sup> 32. N ὄχλος περὶ αὐτόν ⇒ περὶ αὐτὸν ὄχλος
> - <sup>p</sup> 32. N εἶπον δὲ ⇒ καὶ λέγουσιν
> - <sup>q</sup> 32. N καὶ αἱ ἀδελφαί σου ⇒ [ καὶ αἱ ἀδελφαί σου ]
> - <sup>r</sup> 33. N ἀπεκρίθη αὐτοῖς λέγων ⇒ ἀποκριθεὶς αὐτοῖς λέγει
> - <sup>s</sup> 33. N ἢ οἱ ⇒ καὶ οἱ
> - <sup>t</sup> 33. N ἀδελφοί μου ⇒ ἀδελφοί [ μου ]
> - <sup>u</sup> 34. N κύκλῳ τοὺς περὶ αὐτὸν ⇒ τοὺς περὶ αὐτὸν κύκλῳ
> - <sup>v</sup> 35. N γὰρ ⇒ [ γὰρ ]
> - <sup>w</sup> 35. N ἀδελφή μου ⇒ ἀδελφὴ

## Chapter 4

<sup>1</sup> Καὶ πάλιν ἤρξατο διδάσκειν παρὰ τὴν θάλασσαν. Καὶ συνήχθη<sup>a</sup> πρὸς αὐτὸν ὄχλος πολύς,<sup>b</sup> ὥστε αὐτὸν ἐμβάντα<sup>c</sup> εἰς τὸ πλοῖον καθῆσθαι ἐν τῇ θαλάσσῃ· καὶ πᾶς ὁ ὄχλος πρὸς τὴν θάλασσαν ἐπὶ τῆς γῆς ἦν.<sup>d</sup> 
<sup>2</sup> Καὶ ἐδίδασκεν αὐτοὺς ἐν παραβολαῖς πολλά, καὶ ἔλεγεν αὐτοῖς ἐν τῇ διδαχῇ αὐτοῦ,
<sup>3</sup> Ἀκούετε· ἰδού, ἐξῆλθεν ὁ σπείρων τοῦ<sup>e</sup> σπεῖραι.
<sup>4</sup> Καὶ ἐγένετο ἐν τῷ σπείρειν, ὃ μὲν ἔπεσεν παρὰ τὴν ὁδόν, καὶ ἦλθεν τὰ πετεινὰ καὶ κατέφαγεν αὐτό.
<sup>5</sup> Ἄλλο<sup>f</sup> δὲ ἔπεσεν ἐπὶ τὸ πετρῶδες, ὅπου οὐκ εἶχεν γῆν πολλήν· καὶ εὐθέως<sup>g</sup> ἐξανέτειλεν, διὰ τὸ μὴ ἔχειν βάθος γῆς·
<sup>6</sup> ἡλίου<sup>h</sup> δὲ ἀνατείλαντος ἐκαυματίσθη, καὶ διὰ τὸ μὴ ἔχειν ῥίζαν ἐξηράνθη.
<sup>7</sup> Καὶ ἄλλο ἔπεσεν εἰς τὰς ἀκάνθας, καὶ ἀνέβησαν αἱ ἄκανθαι, καὶ συνέπνιξαν αὐτό, καὶ καρπὸν οὐκ ἔδωκεν.
<sup>8</sup> Καὶ ἄλλο<sup>i</sup> ἔπεσεν εἰς τὴν γῆν τὴν καλήν· καὶ ἐδίδου καρπὸν ἀναβαίνοντα καὶ αὐξάνοντα,<sup>j</sup> καὶ ἔφερεν ἐν<sup>k</sup> τριάκοντα, καὶ ἐν ἑξήκοντα, καὶ ἐν ἑκατόν.
<sup>9</sup> Καὶ ἔλεγεν, Ὁ<sup>l</sup> ἔχων ὦτα ἀκούειν ἀκουέτω.

<sup>10</sup> Ὅτε<sup>m</sup> δὲ ἐγένετο καταμόνας, ἠρώτησαν αὐτὸν οἱ περὶ αὐτὸν σὺν τοῖς δώδεκα τὴν<sup>n</sup> παραβολήν.
<sup>11</sup> Καὶ ἔλεγεν αὐτοῖς, Ὑμῖν δέδοται<sup>o</sup> γνῶναι τὸ μυστήριον τῆς βασιλείας τοῦ θεοῦ· ἐκείνοις δὲ τοῖς ἔξω, ἐν παραβολαῖς τὰ πάντα γίνεται·
<sup>12</sup> ἵνα βλέποντες βλέπωσιν, καὶ μὴ ἴδωσιν· καὶ ἀκούοντες ἀκούωσιν, καὶ μὴ συνιῶσιν· μήποτε ἐπιστρέψωσιν, καὶ ἀφεθῇ αὐτοῖς τὰ<sup>p</sup> ἁμαρτήματα.
<sup>13</sup> Καὶ λέγει αὐτοῖς, Οὐκ οἴδατε τὴν παραβολὴν ταύτην; Καὶ πῶς πάσας τὰς παραβολὰς γνώσεσθε;
<sup>14</sup> Ὁ σπείρων τὸν λόγον σπείρει.
<sup>15</sup> Οὗτοι δέ εἰσιν οἱ παρὰ τὴν ὁδόν, ὅπου σπείρεται ὁ λόγος, καὶ ὅταν ἀκούσωσιν, εὐθέως<sup>q</sup> ἔρχεται ὁ Σατανᾶς καὶ αἴρει τὸν λόγον τὸν ἐσπαρμένον ἐν<sup>r</sup> ταῖς καρδίαις αὐτῶν.
<sup>16</sup> Καὶ οὗτοί εἰσιν ὁμοίως<sup>s</sup> οἱ ἐπὶ τὰ πετρώδη σπειρόμενοι, οἵ, ὅταν ἀκούσωσιν τὸν λόγον, εὐθέως<sup>t</sup> μετὰ χαρᾶς λαμβάνουσιν αὐτόν,
<sup>17</sup> καὶ οὐκ ἔχουσιν ῥίζαν ἐν ἑαυτοῖς, ἀλλὰ πρόσκαιροί εἰσιν· εἶτα γενομένης θλίψεως ἢ διωγμοῦ διὰ τὸν λόγον, εὐθέως<sup>u</sup> σκανδαλίζονται.
<sup>18</sup> Καὶ οὗτοί<sup>v</sup> εἰσιν οἱ εἰς τὰς ἀκάνθας σπειρόμενοι, οἱ<sup>w</sup> τὸν λόγον ἀκούοντες,<sup>x</sup> 
<sup>19</sup> καὶ αἱ μέριμναι τοῦ αἰῶνος τούτου,<sup>y</sup> καὶ ἡ ἀπάτη τοῦ πλούτου, καὶ αἱ περὶ τὰ λοιπὰ ἐπιθυμίαι εἰσπορευόμεναι συμπνίγουσιν τὸν λόγον, καὶ ἄκαρπος γίνεται.
<sup>20</sup> Καὶ οὗτοί<sup>z</sup> εἰσιν οἱ ἐπὶ τὴν γῆν τὴν καλὴν σπαρέντες, οἵτινες ἀκούουσιν τὸν λόγον, καὶ παραδέχονται, καὶ καρποφοροῦσιν, ἐν<sup>a</sup> τριάκοντα, καὶ ἐν ἑξήκοντα, καὶ ἐν ἑκατόν.

<sup>21</sup> Καὶ ἔλεγεν αὐτοῖς, Μήτι ὁ<sup>b</sup> λύχνος ἔρχεται ἵνα ὑπὸ τὸν μόδιον τεθῇ ἢ ὑπὸ τὴν κλίνην; Οὐχ ἵνα ἐπὶ τὴν λυχνίαν ἐπιτεθῇ;<sup>c</sup> 
<sup>22</sup> Οὐ γάρ ἐστίν τι<sup>d</sup> κρυπτόν, ὃ ἐὰν μὴ φανερωθῇ· οὐδὲ ἐγένετο ἀπόκρυφον, ἀλλ’ ἵνα εἰς<sup>e</sup> φανερὸν ἔλθῃ.
<sup>23</sup> Εἴ τις ἔχει ὦτα ἀκούειν ἀκουέτω.
<sup>24</sup> Καὶ ἔλεγεν αὐτοῖς, Βλέπετε τί ἀκούετε. Ἐν ᾧ μέτρῳ μετρεῖτε μετρηθήσεται ὑμῖν, καὶ προστεθήσεται ὑμῖν τοῖς<sup>f</sup> ἀκούουσιν.
<sup>25</sup> Ὃς γὰρ ἂν<sup>g</sup> ἔχῃ, δοθήσεται αὐτῷ· καὶ ὃς οὐκ ἔχει, καὶ ὃ ἔχει ἀρθήσεται ἀπ’ αὐτοῦ.

<sup>26</sup> Καὶ ἔλεγεν, Οὕτως ἐστὶν ἡ βασιλεία τοῦ θεοῦ, ὡς ἐὰν<sup>h</sup> ἄνθρωπος βάλῃ τὸν σπόρον ἐπὶ τῆς γῆς,
<sup>27</sup> καὶ καθεύδῃ καὶ ἐγείρηται νύκτα καὶ ἡμέραν, καὶ ὁ σπόρος βλαστάνῃ<sup>i</sup> καὶ μηκύνηται ὡς οὐκ οἶδεν αὐτός.
<sup>28</sup> Αὐτομάτη γὰρ<sup>j</sup> ἡ γῆ καρποφορεῖ, πρῶτον χόρτον, εἶτα στάχυν, εἶτα πλήρη<sup>k</sup> σῖτον ἐν τῷ στάχυϊ.
<sup>29</sup> Ὅταν δὲ παραδῷ<sup>l</sup> ὁ καρπός, εὐθέως<sup>m</sup> ἀποστέλλει τὸ δρέπανον, ὅτι παρέστηκεν ὁ θερισμός.

<sup>30</sup> Καὶ ἔλεγεν, Τίνι<sup>n</sup> ὁμοιώσωμεν<sup>o</sup> τὴν βασιλείαν τοῦ θεοῦ; Ἢ ἐν ποίᾳ<sup>p</sup> παραβολῇ παραβάλωμεν αὐτήν;
<sup>31</sup> Ὡς κόκκον<sup>q</sup> σινάπεως, ὅς, ὅταν σπαρῇ ἐπὶ τῆς γῆς, μικρότερος<sup>r</sup> πάντων τῶν σπερμάτων ἐστὶν<sup>s</sup> τῶν ἐπὶ τῆς γῆς·
<sup>32</sup> καὶ ὅταν σπαρῇ, ἀναβαίνει, καὶ γίνεται πάντων<sup>t</sup> τῶν λαχάνων μείζων, καὶ ποιεῖ κλάδους μεγάλους, ὥστε δύνασθαι ὑπὸ τὴν σκιὰν αὐτοῦ τὰ πετεινὰ τοῦ οὐρανοῦ κατασκηνοῦν.
<sup>33</sup> Καὶ τοιαύταις παραβολαῖς πολλαῖς ἐλάλει αὐτοῖς τὸν λόγον, καθὼς ἐδύναντο<sup>u</sup> ἀκούειν·
<sup>34</sup> χωρὶς δὲ παραβολῆς οὐκ ἐλάλει αὐτοῖς· κατ’ ἰδίαν δὲ τοῖς μαθηταῖς<sup>v</sup> αὐτοῦ ἐπέλυεν πάντα.

<sup>35</sup> Καὶ λέγει αὐτοῖς ἐν ἐκείνῃ τῇ ἡμέρᾳ, ὀψίας γενομένης, Διέλθωμεν εἰς τὸ πέραν.
<sup>36</sup> Καὶ ἀφέντες τὸν ὄχλον, παραλαμβάνουσιν αὐτὸν ὡς ἦν ἐν τῷ πλοίῳ. Καὶ ἄλλα δὲ<sup>w</sup> πλοιάρια ἦν μετ’ αὐτοῦ.
<sup>37</sup> Καὶ γίνεται λαῖλαψ ἀνέμου<sup>x</sup> μεγάλη· τὰ<sup>y</sup> δὲ κύματα ἐπέβαλλεν<sup>z</sup> εἰς τὸ πλοῖον, ὥστε αὐτὸ<sup>a</sup> ἤδη γεμίζεσθαι.
<sup>38</sup> Καὶ ἦν<sup>b</sup> αὐτὸς ἐπὶ τῇ πρύμνῃ ἐπὶ τὸ προσκεφάλαιον καθεύδων· καὶ διεγείρουσιν<sup>c</sup> αὐτόν, καὶ λέγουσιν αὐτῷ, Διδάσκαλε, οὐ μέλει σοι ὅτι ἀπολλύμεθα;
<sup>39</sup> Καὶ διεγερθεὶς ἐπετίμησεν τῷ ἀνέμῳ, καὶ εἶπεν τῇ θαλάσσῃ, Σιώπα, πεφίμωσο. Καὶ ἐκόπασεν ὁ ἄνεμος, καὶ ἐγένετο γαλήνη μεγάλη.
<sup>40</sup> Καὶ εἶπεν αὐτοῖς, Τί δειλοί ἐστε οὕτως;<sup>d</sup> Πῶς οὐκ ἔχετε πίστιν;
<sup>41</sup> Καὶ ἐφοβήθησαν φόβον μέγαν, καὶ ἔλεγον πρὸς ἀλλήλους, Τίς ἄρα οὗτός ἐστιν, ὅτι καὶ ὁ ἄνεμος καὶ ἡ θάλασσα ὑπακούουσιν<sup>e</sup> αὐτῷ;

> - <sup>a</sup> 1. N συνήχθη ⇒ συνάγεται
> - <sup>b</sup> 1. N πολύς ⇒ πλεῖστος
> - <sup>c</sup> 1. N ἐμβάντα εἰς τὸ πλοῖον ⇒ εἰς πλοῖον ἐμβάντα
> - <sup>d</sup> 1. N ἦν ⇒ ἦσαν
> - <sup>e</sup> 3. N τοῦ ⇒ -
> - <sup>f</sup> 5. N Ἄλλο δὲ ⇒ Καὶ ἄλλο
> - <sup>g</sup> 5. N εὐθέως ⇒ εὐθὺς
> - <sup>h</sup> 6. N ἡλίου δὲ ἀνατείλαντος ⇒ καὶ ὅτε ἀνέτειλεν ὁ ἥλιος
> - <sup>i</sup> 8. N ἄλλο ⇒ ἄλλα
> - <sup>j</sup> 8. N αὐξάνοντα ⇒ αὐξανόμενα
> - <sup>k</sup> 8. N ἐν... ἐν... ἐν ⇒ ἓν... ἓν... ἓν
> - <sup>l</sup> 9. N Ὁ ἔχων ⇒ Ὃς ἔχει
> - <sup>m</sup> 10. N Ὅτε δὲ ἐγένετο καταμόνας ἠρώτησαν ⇒ Καὶ ὅτε ἐγένετο κατὰ μόνας ἠρώτων
> - <sup>n</sup> 10. N τὴν παραβολήν ⇒ τὰς παραβολάς
> - <sup>o</sup> 11. N δέδοται γνῶναι τὸ μυστήριον ⇒ τὸ μυστήριον δέδοται
> - <sup>p</sup> 12. N τὰ ἁμαρτήματα ⇒ -
> - <sup>q</sup> 15. N εὐθέως ⇒ εὐθὺς
> - <sup>r</sup> 15. N ἐν ταῖς καρδίαις αὐτῶν ⇒ εἰς αὐτούς
> - <sup>s</sup> 16. N ὁμοίως ⇒ -
> - <sup>t</sup> 16. N εὐθέως ⇒ εὐθὺς
> - <sup>u</sup> 17. N εὐθέως ⇒ εὐθὺς
> - <sup>v</sup> 18. N οὗτοί ⇒ ἄλλοι
> - <sup>w</sup> 18. N οἱ τὸν ⇒ οὗτοί εἰσιν οἱ τὸν
> - <sup>x</sup> 18. N ἀκούοντες ⇒ ἀκούσαντες
> - <sup>y</sup> 19. N τούτου ⇒ -
> - <sup>z</sup> 20. N οὗτοί ⇒ ἐκεῖνοί
> - <sup>a</sup> 20. N ἐν... ἐν... ἐν ⇒ ἓν... ἓν... ἓν
> - <sup>b</sup> 21. N ὁ λύχνος ἔρχεται ⇒ ἔρχεται ὁ λύχνος
> - <sup>c</sup> 21. N ἐπιτεθῇ ⇒ τεθῇ
> - <sup>d</sup> 22. N τι κρυπτόν ὃ ἐὰν μὴ ⇒ κρυπτόν ἐὰν μὴ ἵνα
> - <sup>e</sup> 22. N εἰς φανερὸν ἔλθῃ ⇒ ἔλθῃ εἰς φανερόν
> - <sup>f</sup> 24. N τοῖς ἀκούουσιν ⇒ -
> - <sup>g</sup> 25. N ἂν ἔχῃ ⇒ ἔχει
> - <sup>h</sup> 26. N ἐὰν ⇒ -
> - <sup>i</sup> 27. N βλαστάνῃ ⇒ βλαστᾷ
> - <sup>j</sup> 28. N γὰρ ⇒ -
> - <sup>k</sup> 28. N πλήρη ⇒ πλήρη [ ς ]
> - <sup>l</sup> 29. N παραδῷ ⇒ παραδοῖ
> - <sup>m</sup> 29. N εὐθέως ⇒ εὐθὺς
> - <sup>n</sup> 30. N Τίνι ὁμοιώσωμεν ⇒ Πῶς ὁμοιώσωμεν
> - <sup>o</sup> 30. B ὁμοιώσωμεν ⇒ ὁμοιώσομεν
> - <sup>p</sup> 30. N ποίᾳ παραβολῇ παραβάλωμεν αὐτήν ⇒ τίνι αὐτὴν παραβολῇ θῶμεν
> - <sup>q</sup> 31. N κόκκον ⇒ κόκκῳ
> - <sup>r</sup> 31. N μικρότερος ⇒ μικρότερον ὂν
> - <sup>s</sup> 31. N ἐστὶν ⇒ -
> - <sup>t</sup> 32. N πάντων τῶν λαχάνων μείζων ⇒ μεῖζον πάντων τῶν λαχάνων
> - <sup>u</sup> 33. N ἐδύναντο ⇒ ἠδύναντο
> - <sup>v</sup> 34. N μαθηταῖς αὐτοῦ ⇒ ἰδίοις μαθηταῖς
> - <sup>w</sup> 36. N δὲ πλοιάρια ⇒ πλοῖα
> - <sup>x</sup> 37. N ἀνέμου μεγάλη ⇒ μεγάλη ἀνέμου
> - <sup>y</sup> 37. N τὰ δὲ ⇒ καὶ τὰ
> - <sup>z</sup> 37. B ἐπέβαλλεν ⇒ ἐπέβαλεν
> - <sup>a</sup> 37. N αὐτὸ ἤδη γεμίζεσθαι ⇒ ἤδη γεμίζεσθαι τὸ πλοῖον
> - <sup>b</sup> 38. N ἦν αὐτὸς ἐπὶ τῇ ⇒ αὐτὸς ἦν ἐν τῇ
> - <sup>c</sup> 38. N διεγείρουσιν ⇒ ἐγείρουσιν
> - <sup>d</sup> 40. N ἐστε οὕτως; Πῶς οὐκ ⇒ ἐστε; Οὔπω
> - <sup>e</sup> 41. N ὑπακούουσιν ⇒ ὑπακούει

## Chapter 5

<sup>1</sup> Καὶ ἦλθον εἰς τὸ πέραν τῆς θαλάσσης, εἰς τὴν χώραν τῶν Γαδαρηνῶν.<sup>a</sup> 
<sup>2</sup> Καὶ ἐξελθόντι<sup>b</sup> αὐτῷ ἐκ τοῦ πλοίου, εὐθέως<sup>c</sup> ἀπήντησεν αὐτῷ ἐκ τῶν μνημείων ἄνθρωπος ἐν πνεύματι ἀκαθάρτῳ,
<sup>3</sup> ὃς τὴν κατοίκησιν εἶχεν ἐν τοῖς μνήμασιν· καὶ οὔτε<sup>d</sup> ἁλύσεσιν οὐδεὶς ἐδύνατο αὐτὸν δῆσαι,
<sup>4</sup> διὰ τὸ αὐτὸν πολλάκις πέδαις καὶ ἁλύσεσιν δεδέσθαι, καὶ διεσπᾶσθαι ὑπ’ αὐτοῦ τὰς ἁλύσεις, καὶ τὰς πέδας συντετρίφθαι· καὶ οὐδεὶς αὐτὸν<sup>e</sup> ἴσχυεν δαμάσαι·
<sup>5</sup> καὶ διὰ παντός, νυκτὸς καὶ ἡμέρας, ἐν τοῖς ὄρεσιν<sup>f</sup> καὶ ἐν τοῖς μνήμασιν<sup>g</sup> ἦν κράζων καὶ κατακόπτων ἑαυτὸν λίθοις.
<sup>6</sup> Ἰδὼν<sup>h</sup> δὲ τὸν Ἰησοῦν ἀπὸ μακρόθεν, ἔδραμεν καὶ προσεκύνησεν αὐτῷ,
<sup>7</sup> καὶ κράξας φωνῇ μεγάλῃ εἶπεν,<sup>i</sup> Τί ἐμοὶ καὶ σοί, Ἰησοῦ, υἱὲ τοῦ θεοῦ τοῦ ὑψίστου; Ὁρκίζω σε τὸν θεόν, μή με βασανίσῃς.
<sup>8</sup> Ἔλεγεν γὰρ αὐτῷ, Ἔξελθε, τὸ πνεῦμα τὸ ἀκάθαρτον, ἐκ τοῦ ἀνθρώπου.
<sup>9</sup> Καὶ ἐπηρώτα αὐτόν, Τί σοι<sup>j</sup> ὄνομα; Καὶ ἀπεκρίθη,<sup>k</sup> λέγων, Λεγεὼν<sup>l</sup> ὄνομά μοι, ὅτι πολλοί ἐσμεν.
<sup>10</sup> Καὶ παρεκάλει αὐτὸν πολλὰ ἵνα μὴ αὐτοὺς<sup>m</sup> ἀποστείλῃ ἔξω τῆς χώρας.
<sup>11</sup> Ἦν δὲ ἐκεῖ πρὸς τῷ ὄρει ἀγέλη χοίρων μεγάλη βοσκομένη·
<sup>12</sup> καὶ παρεκάλεσαν αὐτὸν πάντες<sup>n</sup> οἱ δαίμονες, λέγοντες, Πέμψον ἡμᾶς εἰς τοὺς χοίρους, ἵνα εἰς αὐτοὺς εἰσέλθωμεν.
<sup>13</sup> Καὶ ἐπέτρεψεν αὐτοῖς εὐθέως<sup>o</sup> ὁ Ἰησοῦς. Καὶ ἐξελθόντα τὰ πνεύματα τὰ ἀκάθαρτα εἰσῆλθον εἰς τοὺς χοίρους· καὶ ὥρμησεν ἡ ἀγέλη κατὰ τοῦ κρημνοῦ εἰς τὴν θάλασσαν· ἦσαν<sup>p</sup> δὲ ὡς δισχίλιοι· καὶ ἐπνίγοντο ἐν τῇ θαλάσσῃ.
<sup>14</sup> Οἱ<sup>q</sup> δὲ βόσκοντες τοὺς<sup>r</sup> χοίρους ἔφυγον, καὶ ἀνήγγειλαν<sup>s</sup> εἰς τὴν πόλιν καὶ εἰς τοὺς ἀγρούς. Καὶ ἐξῆλθον<sup>t</sup> ἰδεῖν τί ἐστιν τὸ γεγονός·
<sup>15</sup> καὶ ἔρχονται πρὸς τὸν Ἰησοῦν, καὶ θεωροῦσιν τὸν δαιμονιζόμενον καθήμενον καὶ<sup>u</sup> ἱματισμένον καὶ σωφρονοῦντα, τὸν ἐσχηκότα τὸν Λεγεῶνα·<sup>v</sup> καὶ ἐφοβήθησαν.
<sup>16</sup> Διηγήσαντο<sup>w</sup> δὲ αὐτοῖς οἱ ἰδόντες πῶς ἐγένετο τῷ δαιμονιζομένῳ, καὶ περὶ τῶν χοίρων.
<sup>17</sup> Καὶ ἤρξαντο παρακαλεῖν αὐτὸν ἀπελθεῖν ἀπὸ τῶν ὁρίων αὐτῶν.
<sup>18</sup> Καὶ ἐμβάντος<sup>x</sup> αὐτοῦ εἰς τὸ πλοῖον, παρεκάλει αὐτὸν ὁ δαιμονισθείς, ἵνα ᾖ<sup>y</sup> μετ’ αὐτοῦ.
<sup>19</sup> Ὁ<sup>z</sup> δὲ Ἰησοῦς οὐκ ἀφῆκεν αὐτόν, ἀλλὰ λέγει αὐτῷ, Ὕπαγε εἰς τὸν οἶκόν σου πρὸς τοὺς σούς, καὶ ἀνάγγειλον<sup>a</sup> αὐτοῖς ὅσα σοι ὁ κύριος<sup>b</sup> πεποίηκεν, καὶ ἠλέησέν σε.
<sup>20</sup> Καὶ ἀπῆλθεν καὶ ἤρξατο κηρύσσειν ἐν τῇ Δεκαπόλει ὅσα ἐποίησεν αὐτῷ ὁ Ἰησοῦς· καὶ πάντες ἐθαύμαζον.

<sup>21</sup> Καὶ διαπεράσαντος τοῦ Ἰησοῦ ἐν<sup>c</sup> τῷ πλοίῳ πάλιν εἰς τὸ πέραν, συνήχθη ὄχλος πολὺς ἐπ’ αὐτόν, καὶ ἦν παρὰ τὴν θάλασσαν.
<sup>22</sup> Καὶ ἰδού,<sup>d</sup> ἔρχεται εἷς τῶν ἀρχισυναγώγων, ὀνόματι Ἰάειρος,<sup>e</sup> καὶ ἰδὼν αὐτόν, πίπτει πρὸς τοὺς πόδας αὐτοῦ,
<sup>23</sup> καὶ παρεκάλει<sup>f</sup> αὐτὸν πολλά, λέγων ὅτι Τὸ θυγάτριόν μου ἐσχάτως ἔχει· ἵνα ἐλθὼν ἐπιθῇς αὐτῇ<sup>g</sup> τὰς χεῖρας, ὅπως σωθῇ καὶ ζήσεται.<sup>h</sup> 
<sup>24</sup> Καὶ ἀπῆλθεν μετ’ αὐτοῦ· καὶ ἠκολούθει αὐτῷ ὄχλος πολύς, καὶ συνέθλιβον αὐτόν.

<sup>25</sup> Καὶ γυνή τις<sup>i</sup> οὖσα ἐν ῥύσει αἵματος ἔτη<sup>j</sup> δώδεκα,
<sup>26</sup> καὶ πολλὰ παθοῦσα ὑπὸ πολλῶν ἰατρῶν, καὶ δαπανήσασα τὰ παρ’ αὐτῆς πάντα, καὶ μηδὲν ὠφεληθεῖσα, ἀλλὰ μᾶλλον εἰς τὸ χεῖρον ἐλθοῦσα,
<sup>27</sup> ἀκούσασα περὶ τοῦ Ἰησοῦ, ἐλθοῦσα ἐν τῷ ὄχλῳ ὄπισθεν, ἥψατο τοῦ ἱματίου αὐτοῦ·
<sup>28</sup> ἔλεγεν γὰρ ὅτι Κἂν<sup>k</sup> τῶν ἱματίων αὐτοῦ ἅψωμαι,<sup>l</sup> σωθήσομαι.
<sup>29</sup> Καὶ εὐθέως<sup>m</sup> ἐξηράνθη ἡ πηγὴ τοῦ αἵματος αὐτῆς, καὶ ἔγνω τῷ σώματι ὅτι ἴαται ἀπὸ τῆς μάστιγος.
<sup>30</sup> Καὶ εὐθέως<sup>n</sup> ὁ Ἰησοῦς ἐπιγνοὺς ἐν ἑαυτῷ τὴν ἐξ αὐτοῦ δύναμιν ἐξελθοῦσαν, ἐπιστραφεὶς ἐν τῷ ὄχλῳ, ἔλεγεν, Τίς μου ἥψατο τῶν ἱματίων;
<sup>31</sup> Καὶ ἔλεγον αὐτῷ οἱ μαθηταὶ αὐτοῦ, Βλέπεις τὸν ὄχλον συνθλίβοντά σε, καὶ λέγεις, Τίς μου ἥψατο;
<sup>32</sup> Καὶ περιεβλέπετο ἰδεῖν τὴν τοῦτο ποιήσασαν.
<sup>33</sup> Ἡ δὲ γυνὴ φοβηθεῖσα καὶ τρέμουσα, εἰδυῖα ὃ γέγονεν ἐπ’<sup>o</sup> αὐτῇ, ἦλθεν καὶ προσέπεσεν αὐτῷ, καὶ εἶπεν αὐτῷ πᾶσαν τὴν ἀλήθειαν.
<sup>34</sup> Ὁ δὲ εἶπεν αὐτῇ, Θύγατερ,<sup>p</sup> ἡ πίστις σου σέσωκέν σε· ὕπαγε εἰς εἰρήνην, καὶ ἴσθι ὑγιὴς ἀπὸ τῆς μάστιγός σου.

<sup>35</sup> Ἔτι αὐτοῦ λαλοῦντος, ἔρχονται ἀπὸ τοῦ ἀρχισυναγώγου, λέγοντες ὅτι Ἡ θυγάτηρ σου ἀπέθανεν· τί ἔτι σκύλλεις τὸν διδάσκαλον;
<sup>36</sup> Ὁ δὲ Ἰησοῦς εὐθέως<sup>q</sup> ἀκούσας τὸν λόγον λαλούμενον λέγει τῷ ἀρχισυναγώγῳ, Μὴ φοβοῦ· μόνον πίστευε.
<sup>37</sup> Καὶ οὐκ ἀφῆκεν οὐδένα αὐτῷ<sup>r</sup> συνακολουθῆσαι, εἰ μὴ Πέτρον<sup>s</sup> καὶ Ἰάκωβον καὶ Ἰωάννην τὸν ἀδελφὸν Ἰακώβου.
<sup>38</sup> Καὶ ἔρχεται<sup>t</sup> εἰς τὸν οἶκον τοῦ ἀρχισυναγώγου, καὶ θεωρεῖ θόρυβον, κλαίοντας<sup>u</sup> καὶ ἀλαλάζοντας πολλά.
<sup>39</sup> Καὶ εἰσελθὼν λέγει αὐτοῖς, Τί θορυβεῖσθε καὶ κλαίετε; Τὸ παιδίον οὐκ ἀπέθανεν, ἀλλὰ καθεύδει.
<sup>40</sup> Καὶ κατεγέλων αὐτοῦ. Ὁ<sup>v</sup> δέ, ἐκβαλὼν πάντας, παραλαμβάνει τὸν πατέρα τοῦ παιδίου καὶ τὴν μητέρα καὶ τοὺς μετ’ αὐτοῦ, καὶ εἰσπορεύεται ὅπου ἦν τὸ παιδίον ἀνακείμενον.<sup>w</sup> 
<sup>41</sup> Καὶ κρατήσας τῆς χειρὸς τοῦ παιδίου, λέγει αὐτῇ, Ταλιθά, κοῦμι·<sup>x</sup> ὅ ἐστιν μεθερμηνευόμενον, Τὸ κοράσιον, σοὶ λέγω, ἔγειραι.<sup>y</sup> 
<sup>42</sup> Καὶ εὐθέως<sup>z</sup> ἀνέστη τὸ κοράσιον καὶ περιεπάτει, ἦν γὰρ ἐτῶν δώδεκα· καὶ ἐξέστησαν ἐκστάσει<sup>a</sup> μεγάλῃ.
<sup>43</sup> Καὶ διεστείλατο αὐτοῖς πολλὰ ἵνα μηδεὶς γνῷ<sup>b</sup> τοῦτο· καὶ εἶπεν δοθῆναι αὐτῇ φαγεῖν.

> - <sup>a</sup> 1. N Γαδαρηνῶν ⇒ Γερασηνῶν
> - <sup>b</sup> 2. N ἐξελθόντι αὐτῷ ⇒ ἐξελθόντος αὐτοῦ
> - <sup>c</sup> 2. N εὐθέως ἀπήντησεν ⇒ εὐθὺς ὑπήντησεν
> - <sup>d</sup> 3. N οὔτε ἁλύσεσιν ⇒ οὐδὲ ἁλύσει οὐκέτι
> - <sup>e</sup> 4. N αὐτὸν ἴσχυεν ⇒ ἴσχυεν αὐτὸν
> - <sup>f</sup> 5. N ὄρεσιν ⇒ μνήμασιν
> - <sup>g</sup> 5. N μνήμασιν ⇒ ὄρεσιν
> - <sup>h</sup> 6. N Ἰδὼν δὲ ⇒ Καὶ ἰδὼν
> - <sup>i</sup> 7. N εἶπεν ⇒ λέγει
> - <sup>j</sup> 9. N σοι ὄνομα ⇒ ὄνομά σοι
> - <sup>k</sup> 9. N ἀπεκρίθη λέγων ⇒ λέγει αὐτῷ
> - <sup>l</sup> 9. N Λεγεὼν ⇒ Λεγιὼν
> - <sup>m</sup> 10. N αὐτοὺς ⇒ αὐτὰ
> - <sup>n</sup> 12. N πάντες οἱ δαίμονες ⇒ -
> - <sup>o</sup> 13. N εὐθέως ὁ Ἰησοῦς ⇒ -
> - <sup>p</sup> 13. N ἦσαν δὲ ⇒ -
> - <sup>q</sup> 14. N Οἱ δὲ ⇒ Καὶ οἱ
> - <sup>r</sup> 14. N τοὺς χοίρους ⇒ αὐτοὺς
> - <sup>s</sup> 14. N ἀνήγγειλαν ⇒ ἀπήγγειλαν
> - <sup>t</sup> 14. N ἐξῆλθον ⇒ ἦλθον
> - <sup>u</sup> 15. N καθήμενον καὶ ἱματισμένον ⇒ καθήμενον ἱματισμένον
> - <sup>v</sup> 15. N Λεγεῶνα ⇒ Λεγιῶνα
> - <sup>w</sup> 16. N Διηγήσαντο δὲ ⇒ Καὶ διηγήσαντο
> - <sup>x</sup> 18. N ἐμβάντος ⇒ ἐμβαίνοντος
> - <sup>y</sup> 18. N ᾖ μετ’ αὐτοῦ ⇒ μετ’ αὐτοῦ ᾖ
> - <sup>z</sup> 19. N Ὁ δὲ Ἰησοῦς ⇒ Καὶ
> - <sup>a</sup> 19. N ἀνάγγειλον ⇒ ἀπάγγειλον
> - <sup>b</sup> 19. N σοι ὁ κύριος ⇒ ὁ κύριός σοι
> - <sup>c</sup> 21. N ἐν τῷ πλοίῳ ⇒ [ ἐν τῷ πλοίῳ ]
> - <sup>d</sup> 22. N ἰδού ⇒ -
> - <sup>e</sup> 22. N Ἰάειρος ⇒ Ἰάϊρος
> - <sup>f</sup> 23. N παρεκάλει ⇒ παρακαλεῖ
> - <sup>g</sup> 23. N αὐτῇ τὰς χεῖρας ὅπως ⇒ τὰς χεῖρας αὐτῇ ἵνα
> - <sup>h</sup> 23. N ζήσεται ⇒ ζήσῃ
> - <sup>i</sup> 25. N τις ⇒ -
> - <sup>j</sup> 25. N ἔτη δώδεκα ⇒ δώδεκα ἔτη
> - <sup>k</sup> 28. N Κἂν ⇒ Ἐὰν ἅψωμαι κἂν
> - <sup>l</sup> 28. N ἅψωμαι ⇒ -
> - <sup>m</sup> 29. N εὐθέως ⇒ εὐθὺς
> - <sup>n</sup> 30. N εὐθέως ⇒ εὐθὺς
> - <sup>o</sup> 33. N ἐπ’ ⇒ -
> - <sup>p</sup> 34. N Θύγατερ ⇒ Θυγάτηρ
> - <sup>q</sup> 36. N εὐθέως ἀκούσας ⇒ παρακούσας
> - <sup>r</sup> 37. N αὐτῷ ⇒ μετ’ αὐτοῦ
> - <sup>s</sup> 37. N Πέτρον ⇒ τὸν Πέτρον
> - <sup>t</sup> 38. N ἔρχεται ⇒ ἔρχονται
> - <sup>u</sup> 38. N κλαίοντας ⇒ καὶ κλαίοντας
> - <sup>v</sup> 40. N Ὁ ⇒ Αὐτὸς
> - <sup>w</sup> 40. N ἀνακείμενον ⇒ -
> - <sup>x</sup> 41. N κοῦμι ⇒ κοῦμ
> - <sup>y</sup> 41. N ἔγειραι ⇒ ἔγειρε
> - <sup>z</sup> 42. N εὐθέως ⇒ εὐθὺς
> - <sup>a</sup> 42. N ἐκστάσει ⇒ [ εὐθὺς ] ἐκστάσει
> - <sup>b</sup> 43. N γνῷ ⇒ γνοῖ

## Chapter 6

<sup>1</sup> Καὶ ἐξῆλθεν ἐκεῖθεν, καὶ ἦλθεν<sup>a</sup> εἰς τὴν πατρίδα αὐτοῦ· καὶ ἀκολουθοῦσιν αὐτῷ οἱ μαθηταὶ αὐτοῦ.
<sup>2</sup> Καὶ γενομένου σαββάτου, ἤρξατο ἐν<sup>b</sup> τῇ συναγωγῇ διδάσκειν· καὶ πολλοὶ ἀκούοντες ἐξεπλήσσοντο, λέγοντες, Πόθεν τούτῳ ταῦτα; Καὶ τίς ἡ σοφία ἡ δοθεῖσα αὐτῷ,<sup>c</sup> καὶ δυνάμεις τοιαῦται διὰ τῶν χειρῶν αὐτοῦ γίνονται;<sup>d</sup> 
<sup>3</sup> Οὐχ οὗτός ἐστιν ὁ τέκτων, ὁ υἱὸς Μαρίας,<sup>e</sup> ἀδελφὸς<sup>f</sup> δὲ Ἰακώβου καὶ Ἰωσῆ<sup>g</sup> καὶ Ἰούδα καὶ Σίμωνος; Καὶ οὐκ εἰσὶν αἱ ἀδελφαὶ αὐτοῦ ὧδε πρὸς ἡμᾶς; Καὶ ἐσκανδαλίζοντο ἐν αὐτῷ.
<sup>4</sup> Ἔλεγεν<sup>h</sup> δὲ αὐτοῖς ὁ Ἰησοῦς ὅτι Οὐκ ἔστιν προφήτης ἄτιμος, εἰ μὴ ἐν τῇ πατρίδι αὐτοῦ, καὶ ἐν τοῖς συγγενέσιν<sup>i</sup> καὶ ἐν τῇ οἰκίᾳ αὐτοῦ.
<sup>5</sup> Καὶ οὐκ ἠδύνατο<sup>j</sup> ἐκεῖ οὐδεμίαν δύναμιν ποιῆσαι, εἰ μὴ ὀλίγοις ἀρρώστοις ἐπιθεὶς τὰς χεῖρας, ἐθεράπευσεν.
<sup>6</sup> Καὶ ἐθαύμαζεν διὰ τὴν ἀπιστίαν αὐτῶν. Καὶ περιῆγεν τὰς κώμας κύκλῳ διδάσκων.

<sup>7</sup> Καὶ προσκαλεῖται τοὺς δώδεκα, καὶ ἤρξατο αὐτοὺς ἀποστέλλειν δύο δύο, καὶ ἐδίδου αὐτοῖς ἐξουσίαν τῶν πνευμάτων τῶν ἀκαθάρτων.
<sup>8</sup> Καὶ παρήγγειλεν αὐτοῖς ἵνα μηδὲν αἴρωσιν εἰς ὁδόν, εἰ μὴ ῥάβδον μόνον· μὴ πήραν,<sup>k</sup> μὴ ἄρτον, μὴ εἰς τὴν ζώνην χαλκόν·
<sup>9</sup> ἀλλ’<sup>l</sup> ὑποδεδεμένους σανδάλια· καὶ μὴ ἐνδύσησθε δύο χιτῶνας.
<sup>10</sup> Καὶ ἔλεγεν αὐτοῖς, Ὅπου ἐὰν εἰσέλθητε εἰς οἰκίαν, ἐκεῖ μένετε ἕως ἂν ἐξέλθητε ἐκεῖθεν.
<sup>11</sup> Καὶ ὅσοι<sup>m</sup> ἂν μὴ δέξωνται ὑμᾶς, μηδὲ ἀκούσωσιν ὑμῶν, ἐκπορευόμενοι ἐκεῖθεν, ἐκτινάξατε τὸν χοῦν τὸν ὑποκάτω τῶν ποδῶν ὑμῶν εἰς μαρτύριον αὐτοῖς. Ἀμὴν<sup>n</sup> λέγω ὑμῖν, ἀνεκτότερον ἔσται Σοδόμοις ἢ Γομόρροις ἐν ἡμέρᾳ κρίσεως, ἢ τῇ πόλει ἐκείνῃ.
<sup>12</sup> Καὶ ἐξελθόντες ἐκήρυσσον<sup>o</sup> ἵνα μετανοήσωσιν·
<sup>13</sup> καὶ δαιμόνια πολλὰ ἐξέβαλλον, καὶ ἤλειφον ἐλαίῳ πολλοὺς ἀρρώστους καὶ ἐθεράπευον.

<sup>14</sup> Καὶ ἤκουσεν ὁ βασιλεὺς Ἡρῴδης, φανερὸν γὰρ ἐγένετο τὸ ὄνομα αὐτοῦ, καὶ ἔλεγεν<sup>p</sup> ὅτι Ἰωάννης ὁ βαπτίζων ἐκ<sup>q</sup> νεκρῶν ἠγέρθη, καὶ διὰ τοῦτο ἐνεργοῦσιν αἱ δυνάμεις ἐν αὐτῷ.
<sup>15</sup> Ἄλλοι ἔλεγον<sup>r</sup> ὅτι Ἠλίας ἐστίν· ἄλλοι δὲ ἔλεγον ὅτι Προφήτης ἐστίν,<sup>s</sup> ὡς εἷς τῶν προφητῶν.
<sup>16</sup> Ἀκούσας δὲ Ἡρῴδης<sup>t</sup> εἶπεν ὅτι Ὃν ἐγὼ ἀπεκεφάλισα Ἰωάννην, οὗτός ἐστιν·<sup>u</sup> αὐτὸς ἠγέρθη ἐκ νεκρῶν.
<sup>17</sup> Αὐτὸς γὰρ ὁ Ἡρῴδης ἀποστείλας ἐκράτησεν τὸν Ἰωάννην, καὶ ἔδησεν αὐτὸν ἐν φυλακῇ, διὰ Ἡρῳδιάδα τὴν γυναῖκα Φιλίππου τοῦ ἀδελφοῦ αὐτοῦ, ὅτι αὐτὴν ἐγάμησεν.
<sup>18</sup> Ἔλεγεν γὰρ ὁ Ἰωάννης τῷ Ἡρῴδῃ ὅτι Οὐκ ἔξεστίν σοι ἔχειν τὴν γυναῖκα τοῦ ἀδελφοῦ σου.
<sup>19</sup> Ἡ δὲ Ἡρῳδιὰς ἐνεῖχεν αὐτῷ, καὶ ἤθελεν αὐτὸν ἀποκτεῖναι· καὶ οὐκ ἠδύνατο·
<sup>20</sup> ὁ γὰρ Ἡρῴδης ἐφοβεῖτο τὸν Ἰωάννην, εἰδὼς αὐτὸν ἄνδρα δίκαιον καὶ ἅγιον, καὶ συνετήρει αὐτόν· καὶ ἀκούσας αὐτοῦ, πολλὰ ἐποίει,<sup>v</sup> καὶ ἡδέως αὐτοῦ ἤκουεν.
<sup>21</sup> Καὶ γενομένης ἡμέρας εὐκαίρου, ὅτε Ἡρῴδης τοῖς γενεσίοις αὐτοῦ δεῖπνον ἐποίει<sup>w</sup> τοῖς μεγιστᾶσιν αὐτοῦ καὶ τοῖς χιλιάρχοις καὶ τοῖς πρώτοις τῆς Γαλιλαίας,
<sup>22</sup> καὶ εἰσελθούσης τῆς θυγατρὸς αὐτῆς<sup>x</sup> τῆς Ἡρῳδιάδος καὶ ὀρχησαμένης, καὶ<sup>y</sup> ἀρεσάσης τῷ Ἡρῴδῃ καὶ τοῖς συνανακειμένοις, εἶπεν ὁ βασιλεὺς τῷ κορασίῳ, Αἴτησόν με ὃ ἐὰν θέλῃς, καὶ δώσω σοί·
<sup>23</sup> καὶ ὤμοσεν αὐτῇ ὅτι<sup>z</sup> Ὃ ἐάν με αἰτήσῃς, δώσω σοί, ἕως ἡμίσους τῆς βασιλείας μου.
<sup>24</sup> Ἡ<sup>a</sup> δὲ ἐξελθοῦσα εἶπεν τῇ μητρὶ αὐτῆς, Τί αἰτήσομαι;<sup>b</sup> Ἡ δὲ εἶπεν, Τὴν κεφαλὴν Ἰωάννου τοῦ βαπτιστοῦ.<sup>c</sup> 
<sup>25</sup> Καὶ εἰσελθοῦσα εὐθέως<sup>d</sup> μετὰ σπουδῆς πρὸς τὸν βασιλέα, ᾐτήσατο, λέγουσα, Θέλω ἵνα μοι<sup>e</sup> δῷς ἐξαυτῆς ἐπὶ πίνακι τὴν κεφαλὴν Ἰωάννου τοῦ βαπτιστοῦ.
<sup>26</sup> Καὶ περίλυπος γενόμενος ὁ βασιλεύς, διὰ τοὺς ὅρκους καὶ τοὺς συνανακειμένους<sup>f</sup> οὐκ ἠθέλησεν αὐτὴν<sup>g</sup> ἀθετῆσαι.
<sup>27</sup> Καὶ εὐθέως<sup>h</sup> ἀποστείλας ὁ βασιλεὺς σπεκουλάτορα ἐπέταξεν ἐνεχθῆναι<sup>i</sup> τὴν κεφαλὴν αὐτοῦ.
<sup>28</sup> Ὁ<sup>j</sup> δὲ ἀπελθὼν ἀπεκεφάλισεν αὐτὸν ἐν τῇ φυλακῇ, καὶ ἤνεγκεν τὴν κεφαλὴν αὐτοῦ ἐπὶ πίνακι, καὶ ἔδωκεν αὐτὴν τῷ κορασίῳ· καὶ τὸ κοράσιον ἔδωκεν αὐτὴν τῇ μητρὶ αὐτῆς.
<sup>29</sup> Καὶ ἀκούσαντες οἱ μαθηταὶ αὐτοῦ ἦλθον, καὶ ἦραν τὸ πτῶμα αὐτοῦ, καὶ ἔθηκαν αὐτὸ ἐν μνημείῳ.

<sup>30</sup> Καὶ συνάγονται οἱ ἀπόστολοι πρὸς τὸν Ἰησοῦν, καὶ ἀπήγγειλαν αὐτῷ πάντα, καὶ<sup>k</sup> ὅσα ἐποίησαν καὶ ὅσα ἐδίδαξαν.
<sup>31</sup> Καὶ εἶπεν<sup>l</sup> αὐτοῖς, Δεῦτε ὑμεῖς αὐτοὶ κατ’ ἰδίαν εἰς ἔρημον τόπον, καὶ ἀναπαύεσθε<sup>m</sup> ὀλίγον. Ἦσαν γὰρ οἱ ἐρχόμενοι καὶ οἱ ὑπάγοντες πολλοί, καὶ οὐδὲ φαγεῖν εὐκαίρουν.
<sup>32</sup> Καὶ ἀπῆλθον εἰς<sup>n</sup> ἔρημον τόπον τῷ πλοίῳ κατ’ ἰδίαν.
<sup>33</sup> Καὶ εἶδον αὐτοὺς ὑπάγοντας καὶ ἐπέγνωσαν αὐτὸν<sup>o</sup> πολλοί, καὶ πεζῇ ἀπὸ πασῶν τῶν πόλεων συνέδραμον ἐκεῖ, καὶ προῆλθον αὐτούς, καὶ<sup>p</sup> συνῆλθον πρὸς αὐτόν.
<sup>34</sup> Καὶ ἐξελθὼν εἶδεν ὁ<sup>q</sup> Ἰησοῦς πολὺν ὄχλον, καὶ ἐσπλαγχνίσθη ἐπ’ αὐτοῖς,<sup>r</sup> ὅτι ἦσαν ὡς πρόβατα μὴ ἔχοντα ποιμένα· καὶ ἤρξατο διδάσκειν αὐτοὺς πολλά.
<sup>35</sup> Καὶ ἤδη ὥρας πολλῆς γενομένης, προσελθόντες αὐτῷ οἱ μαθηταὶ αὐτοῦ λέγουσιν<sup>s</sup> ὅτι Ἔρημός ἐστιν ὁ τόπος, καὶ ἤδη ὥρα πολλή·
<sup>36</sup> ἀπόλυσον αὐτούς, ἵνα ἀπελθόντες εἰς τοὺς κύκλῳ ἀγροὺς καὶ κώμας ἀγοράσωσιν ἑαυτοῖς ἄρτους.<sup>t</sup> Τί γὰρ φάγωσιν οὐκ ἔχουσιν.
<sup>37</sup> Ὁ δὲ ἀποκριθεὶς εἶπεν αὐτοῖς, Δότε αὐτοῖς ὑμεῖς φαγεῖν. Καὶ λέγουσιν αὐτῷ, Ἀπελθόντες ἀγοράσωμεν δηναρίων διακοσίων ἄρτους, καὶ δῶμεν<sup>u</sup> αὐτοῖς φαγεῖν;
<sup>38</sup> Ὁ δὲ λέγει αὐτοῖς, Πόσους ἄρτους ἔχετε; Ὑπάγετε καὶ<sup>v</sup> ἴδετε. Καὶ γνόντες λέγουσιν, Πέντε, καὶ δύο ἰχθύας.
<sup>39</sup> Καὶ ἐπέταξεν αὐτοῖς ἀνακλῖναι πάντας συμπόσια συμπόσια ἐπὶ τῷ χλωρῷ χόρτῳ.
<sup>40</sup> Καὶ ἀνέπεσον<sup>w</sup> πρασιαὶ πρασιαί, ἀνὰ<sup>x</sup> ἑκατὸν καὶ ἀνὰ πεντήκοντα.
<sup>41</sup> Καὶ λαβὼν τοὺς πέντε ἄρτους καὶ τοὺς δύο ἰχθύας, ἀναβλέψας εἰς τὸν οὐρανόν, εὐλόγησεν, καὶ κατέκλασεν τοὺς ἄρτους, καὶ ἐδίδου τοῖς μαθηταῖς αὐτοῦ<sup>y</sup> ἵνα παραθῶσιν<sup>z</sup> αὐτοῖς· καὶ τοὺς δύο ἰχθύας ἐμέρισεν πᾶσιν.
<sup>42</sup> Καὶ ἔφαγον πάντες, καὶ ἐχορτάσθησαν·
<sup>43</sup> καὶ ἦραν κλασμάτων<sup>a</sup> δώδεκα κοφίνους πλήρεις, καὶ ἀπὸ τῶν ἰχθύων.
<sup>44</sup> Καὶ ἦσαν οἱ φαγόντες τοὺς<sup>b</sup> ἄρτους πεντακισχίλιοι ἄνδρες.

<sup>45</sup> Καὶ εὐθέως<sup>c</sup> ἠνάγκασεν τοὺς μαθητὰς αὐτοῦ ἐμβῆναι εἰς τὸ πλοῖον, καὶ προάγειν εἰς τὸ πέραν πρὸς Βηθσαϊδάν, ἕως αὐτὸς ἀπολύσῃ<sup>d</sup> τὸν ὄχλον.
<sup>46</sup> Καὶ ἀποταξάμενος αὐτοῖς, ἀπῆλθεν εἰς τὸ ὄρος προσεύξασθαι.
<sup>47</sup> Καὶ ὀψίας γενομένης, ἦν τὸ πλοῖον ἐν μέσῳ τῆς θαλάσσης, καὶ αὐτὸς μόνος ἐπὶ τῆς γῆς.
<sup>48</sup> Καὶ εἶδεν<sup>e</sup> αὐτοὺς βασανιζομένους ἐν τῷ ἐλαύνειν, ἦν γὰρ ὁ ἄνεμος ἐναντίος αὐτοῖς, καὶ<sup>f</sup> περὶ τετάρτην φυλακὴν τῆς νυκτὸς ἔρχεται πρὸς αὐτούς, περιπατῶν ἐπὶ τῆς θαλάσσης· καὶ ἤθελεν παρελθεῖν αὐτούς.
<sup>49</sup> Οἱ δέ, ἰδόντες αὐτὸν περιπατοῦντα<sup>g</sup> ἐπὶ τῆς θαλάσσης, ἔδοξαν φάντασμα<sup>h</sup> εἶναι, καὶ ἀνέκραξαν·
<sup>50</sup> πάντες γὰρ αὐτὸν εἶδον, καὶ ἐταράχθησαν. Καὶ<sup>i</sup> εὐθέως ἐλάλησεν μετ’ αὐτῶν, καὶ λέγει αὐτοῖς, Θαρσεῖτε· ἐγώ εἰμι, μὴ φοβεῖσθε.
<sup>51</sup> Καὶ ἀνέβη πρὸς αὐτοὺς εἰς τὸ πλοῖον, καὶ ἐκόπασεν ὁ ἄνεμος· καὶ λίαν ἐκπερισσοῦ<sup>j</sup> ἐν ἑαυτοῖς ἐξίσταντο, καὶ<sup>k</sup> ἐθαύμαζον.
<sup>52</sup> Οὐ γὰρ συνῆκαν ἐπὶ τοῖς ἄρτοις· ἦν<sup>l</sup> γὰρ αὐτῶν ἡ καρδία πεπωρωμένη.

<sup>53</sup> Καὶ διαπεράσαντες ἦλθον<sup>m</sup> ἐπὶ τὴν γῆν Γεννησαρέτ, καὶ προσωρμίσθησαν.
<sup>54</sup> Καὶ ἐξελθόντων αὐτῶν ἐκ τοῦ πλοίου, εὐθέως<sup>n</sup> ἐπιγνόντες αὐτόν,
<sup>55</sup> περιδραμόντες<sup>o</sup> ὅλην τὴν περίχωρον<sup>p</sup> ἐκείνην, ἤρξαντο<sup>q</sup> ἐπὶ τοῖς κραββάτοις<sup>r</sup> τοὺς κακῶς ἔχοντας περιφέρειν, ὅπου ἤκουον ὅτι ἐκεῖ<sup>s</sup> ἐστιν.
<sup>56</sup> Καὶ ὅπου ἂν εἰσεπορεύετο εἰς κώμας ἢ πόλεις<sup>t</sup> ἢ ἀγρούς, ἐν ταῖς ἀγοραῖς ἐτίθουν<sup>u</sup> τοὺς ἀσθενοῦντας, καὶ παρεκάλουν αὐτὸν ἵνα κἂν τοῦ κρασπέδου τοῦ ἱματίου αὐτοῦ ἅψωνται· καὶ ὅσοι ἂν ἥπτοντο<sup>v</sup> αὐτοῦ ἐσῴζοντο.

> - <sup>a</sup> 1. N ἦλθεν ⇒ ἔρχεται
> - <sup>b</sup> 2. N ἐν τῇ συναγωγῇ διδάσκειν ⇒ διδάσκειν ἐν τῇ συναγωγῇ
> - <sup>c</sup> 2. N αὐτῷ καὶ ⇒ τούτῳ καὶ αἱ
> - <sup>d</sup> 2. N γίνονται ⇒ γινόμεναι
> - <sup>e</sup> 3. N Μαρίας ⇒ τῆς Μαρίας
> - <sup>f</sup> 3. N ἀδελφὸς δὲ ⇒ καὶ ἀδελφὸς
> - <sup>g</sup> 3. N Ἰωσῆ ⇒ Ἰωσῆτος
> - <sup>h</sup> 4. N Ἔλεγεν δὲ ⇒ Καὶ ἔλεγεν
> - <sup>i</sup> 4. N συγγενέσιν ⇒ συγγενεῦσιν αὐτοῦ
> - <sup>j</sup> 5. N ἠδύνατο ἐκεῖ οὐδεμίαν δύναμιν ποιῆσαι ⇒ ἐδύνατο ἐκεῖ ποιῆσαι οὐδεμίαν δύναμιν
> - <sup>k</sup> 8. N πήραν μὴ ἄρτον ⇒ ἄρτον μὴ πήραν
> - <sup>l</sup> 9. N ἀλλ’ ⇒ ἀλλὰ
> - <sup>m</sup> 11. N ὅσοι ἂν μὴ δέξωνται ⇒ ὃς ἂν τόπος μὴ δέξηται
> - <sup>n</sup> 11. N Ἀμὴν λέγω ὑμῖν ἀνεκτότερον ἔσται Σοδόμοις ἢ Γομόρροις ἐν ἡμέρᾳ κρίσεως ἢ τῇ πόλει ἐκείνῃ ⇒ -
> - <sup>o</sup> 12. N ἐκήρυσσον ἵνα μετανοήσωσιν ⇒ ἐκήρυξαν ἵνα μετανοῶσιν
> - <sup>p</sup> 14. N ἔλεγεν ⇒ ἔλεγον
> - <sup>q</sup> 14. N ἐκ νεκρῶν ἠγέρθη ⇒ ἐγήγερται ἐκ νεκρῶν
> - <sup>r</sup> 15. N Ἄλλοι ἔλεγον ⇒ Ἄλλοι δὲ ἔλεγον
> - <sup>s</sup> 15. N ἐστίν ὡς ⇒ ὡς
> - <sup>t</sup> 16. B Ἡρῴδης ⇒ ὁ Ἡρῴδης
> - <sup>u</sup> 16. N Ἡρῴδης εἶπεν ὅτι ⇒ ὁ Ἡρῴδης ἔλεγεν
> - <sup>v</sup> 20. N ἐποίει ⇒ ἠπόρει
> - <sup>w</sup> 21. N ἐποίει ⇒ ἐποίησεν
> - <sup>x</sup> 22. N αὐτῆς τῆς ⇒ αὐτοῦ
> - <sup>y</sup> 22. N καὶ ἀρεσάσης ⇒ ἤρεσεν
> - <sup>z</sup> 23. N ὅτι Ὃ ⇒ [ πολλὰ ] Ὅ τι
> - <sup>a</sup> 24. N Ἡ δὲ ἐξελθοῦσα ⇒ Καὶ ἐξελθοῦσα
> - <sup>b</sup> 24. N αἰτήσομαι ⇒ αἰτήσωμαι
> - <sup>c</sup> 24. N βαπτιστοῦ ⇒ βαπτίζοντος
> - <sup>d</sup> 25. N εὐθέως ⇒ εὐθὺς
> - <sup>e</sup> 25. N μοι δῷς ἐξαυτῆς ⇒ ἐξαυτῆς δῷς μοι
> - <sup>f</sup> 26. N συνανακειμένους ⇒ ἀνακειμένους
> - <sup>g</sup> 26. N αὐτὴν ἀθετῆσαι ⇒ ἀθετῆσαι αὐτήν
> - <sup>h</sup> 27. N εὐθέως ⇒ εὐθὺς
> - <sup>i</sup> 27. N ἐνεχθῆναι ⇒ ἐνέγκαι
> - <sup>j</sup> 28. N Ὁ δὲ ⇒ Καὶ
> - <sup>k</sup> 30. N πάντα καὶ ⇒ πάντα
> - <sup>l</sup> 31. N εἶπεν ⇒ λέγει
> - <sup>m</sup> 31. N ἀναπαύεσθε ⇒ ἀναπαύσασθε
> - <sup>n</sup> 32. N εἰς ἔρημον τόπον τῷ πλοίῳ ⇒ ἐν τῷ πλοίῳ εἰς ἔρημον τόπον
> - <sup>o</sup> 33. N αὐτὸν πολλοί ⇒ πολλοί
> - <sup>p</sup> 33. N καὶ συνῆλθον πρὸς αὐτόν ⇒ -
> - <sup>q</sup> 34. N ὁ Ἰησοῦς ⇒ -
> - <sup>r</sup> 34. N αὐτοῖς ⇒ αὐτούς
> - <sup>s</sup> 35. N λέγουσιν ⇒ ἔλεγον
> - <sup>t</sup> 36. N ἄρτους Τί γὰρ φάγωσιν οὐκ ἔχουσιν ⇒ τί φάγωσιν
> - <sup>u</sup> 37. N δῶμεν ⇒ δώσομεν
> - <sup>v</sup> 38. N καὶ ἴδετε ⇒ ἴδετε
> - <sup>w</sup> 40. N ἀνέπεσον ⇒ ἀνέπεσαν
> - <sup>x</sup> 40. N ἀνὰ ἑκατὸν καὶ ἀνὰ ⇒ κατὰ ἑκατὸν καὶ κατὰ
> - <sup>y</sup> 41. N αὐτοῦ ⇒ [ αὐτοῦ ]
> - <sup>z</sup> 41. N παραθῶσιν ⇒ παρατιθῶσιν
> - <sup>a</sup> 43. N κλασμάτων δώδεκα κοφίνους πλήρεις ⇒ κλάσματα δώδεκα κοφίνων πληρώματα
> - <sup>b</sup> 44. N τοὺς ἄρτους ⇒ [ τοὺς ἄρτους ]
> - <sup>c</sup> 45. N εὐθέως ⇒ εὐθὺς
> - <sup>d</sup> 45. N ἀπολύσῃ ⇒ ἀπολύει
> - <sup>e</sup> 48. N εἶδεν ⇒ ἰδὼν
> - <sup>f</sup> 48. N καὶ περὶ ⇒ περὶ
> - <sup>g</sup> 49. N περιπατοῦντα ἐπὶ τῆς θαλάσσης ⇒ ἐπὶ τῆς θαλάσσης περιπατοῦντα
> - <sup>h</sup> 49. N φάντασμα εἶναι ⇒ ὅτι Φάντασμά ἐστιν
> - <sup>i</sup> 50. N Καὶ εὐθέως ⇒ Ὁ δὲ εὐθὺς
> - <sup>j</sup> 51. N ἐκπερισσοῦ ⇒ [ ἐκ περισσοῦ ]
> - <sup>k</sup> 51. N καὶ ἐθαύμαζον ⇒ -
> - <sup>l</sup> 52. N ἦν γὰρ ⇒ ἀλλ’ ἦν
> - <sup>m</sup> 53. N ἦλθον ἐπὶ τὴν γῆν ⇒ ἐπὶ τὴν γῆν ἦλθον εἰς
> - <sup>n</sup> 54. N εὐθέως ⇒ εὐθὺς
> - <sup>o</sup> 55. N περιδραμόντες ⇒ περιέδραμον
> - <sup>p</sup> 55. N περίχωρον ⇒ χώραν
> - <sup>q</sup> 55. N ἤρξαντο ⇒ καὶ ἤρξαντο
> - <sup>r</sup> 55. N κραββάτοις ⇒ κραβάττοις
> - <sup>s</sup> 55. N ἐκεῖ ⇒ -
> - <sup>t</sup> 56. N πόλεις ἢ ⇒ εἰς πόλεις ἢ εἰς
> - <sup>u</sup> 56. N ἐτίθουν ⇒ ἐτίθεσαν
> - <sup>v</sup> 56. N ἥπτοντο ⇒ ἥψαντο

## Chapter 7

<sup>1</sup> Καὶ συνάγονται πρὸς αὐτὸν οἱ Φαρισαῖοι, καί τινες τῶν γραμματέων, ἐλθόντες ἀπὸ Ἱεροσολύμων·
<sup>2</sup> καὶ ἰδόντες τινὰς τῶν μαθητῶν αὐτοῦ κοιναῖς<sup>a</sup> χερσίν, τοῦτ’ ἔστιν ἀνίπτοις, ἐσθίοντας<sup>b</sup> ἄρτους ἐμέμψαντο.
<sup>3</sup> Οἱ γὰρ Φαρισαῖοι καὶ πάντες οἱ Ἰουδαῖοι, ἐὰν μὴ πυγμῇ νίψωνται τὰς χεῖρας, οὐκ ἐσθίουσιν, κρατοῦντες τὴν παράδοσιν τῶν πρεσβυτέρων·
<sup>4</sup> καὶ ἀπὸ<sup>c</sup> ἀγορᾶς, ἐὰν μὴ βαπτίσωνται, οὐκ ἐσθίουσιν· καὶ ἄλλα πολλά ἐστιν ἃ παρέλαβον κρατεῖν, βαπτισμοὺς ποτηρίων καὶ ξεστῶν καὶ χαλκίων καὶ<sup>d</sup> κλινῶν.
<sup>5</sup> Ἔπειτα<sup>e</sup> ἐπερωτῶσιν αὐτὸν οἱ Φαρισαῖοι καὶ οἱ γραμματεῖς, Διὰ τί οἱ<sup>f</sup> μαθηταί σου οὐ περιπατοῦσιν κατὰ τὴν παράδοσιν τῶν πρεσβυτέρων, ἀλλὰ ἀνίπτοις<sup>g</sup> χερσὶν ἐσθίουσιν τὸν ἄρτον;
<sup>6</sup> Ὁ δὲ ἀποκριθεὶς<sup>h</sup> εἶπεν αὐτοῖς ὅτι<sup>i</sup> Καλῶς προεφήτευσεν<sup>j</sup> Ἠσαί̈ας περὶ ὑμῶν τῶν ὑποκριτῶν, ὡς γέγραπται, Οὗτος<sup>k</sup> ὁ λαὸς τοῖς χείλεσίν με τιμᾷ, ἡ δὲ καρδία αὐτῶν πόρρω ἀπέχει ἀπ’ ἐμοῦ.
<sup>7</sup> Μάτην δὲ σέβονταί με, διδάσκοντες διδασκαλίας ἐντάλματα ἀνθρώπων.
<sup>8</sup> Ἀφέντες γὰρ<sup>l</sup> τὴν ἐντολὴν τοῦ θεοῦ, κρατεῖτε τὴν παράδοσιν τῶν ἀνθρώπων, βαπτισμοὺς<sup>m</sup> ξεστῶν καὶ ποτηρίων· καὶ ἄλλα παρόμοια τοιαῦτα πολλὰ ποιεῖτε.
<sup>9</sup> Καὶ ἔλεγεν αὐτοῖς, Καλῶς ἀθετεῖτε τὴν ἐντολὴν τοῦ θεοῦ, ἵνα τὴν παράδοσιν ὑμῶν τηρήσητε.<sup>n</sup> 
<sup>10</sup> Μωσῆς<sup>o</sup> γὰρ εἶπεν, Τίμα τὸν πατέρα σου καὶ τὴν μητέρα σου· καί, Ὁ κακολογῶν πατέρα ἢ μητέρα θανάτῳ τελευτάτω·
<sup>11</sup> ὑμεῖς δὲ λέγετε, Ἐὰν εἴπῃ ἄνθρωπος τῷ πατρὶ ἢ τῇ μητρί, Κορβᾶν, ὅ ἐστιν, δῶρον, ὃ ἐὰν ἐξ ἐμοῦ ὠφεληθῇς·
<sup>12</sup> καὶ<sup>p</sup> οὐκέτι ἀφίετε αὐτὸν οὐδὲν ποιῆσαι τῷ πατρὶ αὐτοῦ<sup>q</sup> ἢ τῇ μητρὶ αὐτοῦ,<sup>r</sup> 
<sup>13</sup> ἀκυροῦντες τὸν λόγον τοῦ θεοῦ τῇ παραδόσει ὑμῶν ᾗ παρεδώκατε· καὶ παρόμοια τοιαῦτα πολλὰ ποιεῖτε.
<sup>14</sup> Καὶ προσκαλεσάμενος πάντα<sup>s</sup> τὸν ὄχλον, ἔλεγεν αὐτοῖς, Ἀκούετέ<sup>t</sup> μου πάντες, καὶ συνίετε.<sup>u</sup> 
<sup>15</sup> Οὐδέν ἐστιν ἔξωθεν τοῦ ἀνθρώπου εἰσπορευόμενον εἰς αὐτόν, ὃ δύναται αὐτὸν<sup>v</sup> κοινῶσαι· ἀλλὰ τὰ ἐκπορευόμενα<sup>w</sup> ἀπ’ αὐτοῦ, ἐκεῖνά ἐστιν τὰ κοινοῦντα τὸν ἄνθρωπον.
<sup>16</sup> Εἴ τις ἔχει ὦτα ἀκούειν ἀκουέτω.
<sup>17</sup> Καὶ ὅτε εἰσῆλθεν εἰς οἶκον ἀπὸ τοῦ ὄχλου, ἐπηρώτων αὐτὸν οἱ μαθηταὶ αὐτοῦ περὶ<sup>x</sup> τῆς παραβολῆς.
<sup>18</sup> Καὶ λέγει αὐτοῖς, Οὕτως καὶ ὑμεῖς ἀσύνετοί ἐστε; Οὐ νοεῖτε ὅτι πᾶν τὸ ἔξωθεν εἰσπορευόμενον εἰς τὸν ἄνθρωπον οὐ δύναται αὐτὸν κοινῶσαι,
<sup>19</sup> ὅτι οὐκ εἰσπορεύεται αὐτοῦ εἰς τὴν καρδίαν, ἀλλ’ εἰς τὴν κοιλίαν, καὶ εἰς τὸν ἀφεδρῶνα ἐκπορεύεται, καθαρίζον<sup>y</sup> πάντα τὰ βρώματα.
<sup>20</sup> Ἔλεγεν δὲ ὅτι Τὸ ἐκ τοῦ ἀνθρώπου ἐκπορευόμενον, ἐκεῖνο κοινοῖ τὸν ἄνθρωπον.
<sup>21</sup> Ἔσωθεν γάρ, ἐκ τῆς καρδίας τῶν ἀνθρώπων οἱ διαλογισμοὶ οἱ κακοὶ ἐκπορεύονται, μοιχεῖαι,<sup>z</sup> πορνεῖαι, φόνοι,
<sup>22</sup> κλοπαί,<sup>a</sup> πλεονεξίαι, πονηρίαι, δόλος, ἀσέλγεια, ὀφθαλμὸς πονηρός, βλασφημία, ὑπερηφανία, ἀφροσύνη·
<sup>23</sup> πάντα ταῦτα τὰ πονηρὰ ἔσωθεν ἐκπορεύεται, καὶ κοινοῖ τὸν ἄνθρωπον.

<sup>24</sup> Καὶ<sup>b</sup> ἐκεῖθεν ἀναστὰς ἀπῆλθεν εἰς τὰ μεθόρια<sup>c</sup> Τύρου καὶ Σιδῶνος. Καὶ εἰσελθὼν εἰς οἰκίαν, οὐδένα ἤθελεν γνῶναι, καὶ οὐκ ἠδυνήθη λαθεῖν.
<sup>25</sup> Ἀκούσασα<sup>d</sup> γὰρ γυνὴ περὶ αὐτοῦ, ἧς εἶχεν τὸ θυγάτριον αὐτῆς πνεῦμα ἀκάθαρτον, ἐλθοῦσα προσέπεσεν πρὸς τοὺς πόδας αὐτοῦ·
<sup>26</sup> ἦν<sup>e</sup> δὲ ἡ γυνὴ Ἑλληνίς, Συραφοινίκισσα τῷ γένει· καὶ ἠρώτα αὐτὸν ἵνα τὸ δαιμόνιον ἐκβάλῃ ἐκ τῆς θυγατρὸς αὐτῆς.
<sup>27</sup> Ὁ<sup>f</sup> δὲ Ἰησοῦς εἶπεν αὐτῇ, Ἄφες πρῶτον χορτασθῆναι τὰ τέκνα· οὐ γὰρ καλόν<sup>g</sup> ἐστιν λαβεῖν τὸν ἄρτον τῶν τέκνων καὶ βαλεῖν<sup>h</sup> τοῖς κυναρίοις.
<sup>28</sup> Ἡ δὲ ἀπεκρίθη καὶ λέγει αὐτῷ, Ναί,<sup>i</sup> κύριε· καὶ γὰρ τὰ κυνάρια ὑποκάτω τῆς τραπέζης ἐσθίει<sup>j</sup> ἀπὸ τῶν ψιχίων τῶν παιδίων.
<sup>29</sup> Καὶ εἶπεν αὐτῇ, Διὰ τοῦτον τὸν λόγον ὕπαγε· ἐξελήλυθεν τὸ<sup>k</sup> δαιμόνιον ἐκ τῆς θυγατρός σου.
<sup>30</sup> Καὶ ἀπελθοῦσα εἰς τὸν οἶκον αὐτῆς, εὗρεν τὸ δαιμόνιον<sup>l</sup> ἐξεληλυθός, καὶ τὴν θυγατέρα βεβλημένην ἐπὶ τῆς κλίνης.

<sup>31</sup> Καὶ πάλιν ἐξελθὼν ἐκ τῶν ὁρίων Τύρου καὶ<sup>m</sup> Σιδῶνος, ἦλθεν πρὸς τὴν θάλασσαν τῆς Γαλιλαίας, ἀνὰ μέσον τῶν ὁρίων Δεκαπόλεως.
<sup>32</sup> Καὶ φέρουσιν αὐτῷ κωφὸν μογγιλάλον,<sup>n</sup> καὶ παρακαλοῦσιν αὐτὸν ἵνα ἐπιθῇ αὐτῷ τὴν χεῖρα.
<sup>33</sup> Καὶ ἀπολαβόμενος αὐτὸν ἀπὸ τοῦ ὄχλου κατ’ ἰδίαν, ἔβαλεν τοὺς δακτύλους αὐτοῦ εἰς τὰ ὦτα αὐτοῦ, καὶ πτύσας ἥψατο τῆς γλώσσης αὐτοῦ,
<sup>34</sup> καὶ ἀναβλέψας εἰς τὸν οὐρανόν, ἐστέναξεν, καὶ λέγει αὐτῷ, Ἐφφαθά, ὅ ἐστιν, Διανοίχθητι.
<sup>35</sup> Καὶ εὐθέως<sup>o</sup> διηνοίχθησαν αὐτοῦ αἱ ἀκοαί· καὶ ἐλύθη ὁ δεσμὸς τῆς γλώσσης αὐτοῦ, καὶ ἐλάλει ὀρθῶς.
<sup>36</sup> Καὶ διεστείλατο αὐτοῖς ἵνα μηδενὶ εἴπωσιν·<sup>p</sup> ὅσον δὲ αὐτὸς<sup>q</sup> αὐτοῖς διεστέλλετο, μᾶλλον περισσότερον ἐκήρυσσον.
<sup>37</sup> Καὶ ὑπερπερισσῶς ἐξεπλήσσοντο, λέγοντες, Καλῶς πάντα πεποίηκεν· καὶ τοὺς κωφοὺς ποιεῖ ἀκούειν, καὶ τοὺς<sup>r</sup> ἀλάλους λαλεῖν.

> - <sup>a</sup> 2. N κοιναῖς ⇒ ὅτι κοιναῖς
> - <sup>b</sup> 2. N ἐσθίοντας ἄρτους ἐμέμψαντο ⇒ ἐσθίουσιν τοὺς ἄρτους
> - <sup>c</sup> 4. N ἀπὸ ⇒ ἀπ’
> - <sup>d</sup> 4. N καὶ κλινῶν ⇒ [ καὶ κλινῶν ]
> - <sup>e</sup> 5. N Ἔπειτα ⇒ Καὶ
> - <sup>f</sup> 5. N οἱ μαθηταί σου οὐ περιπατοῦσιν ⇒ οὐ περιπατοῦσιν οἱ μαθηταί σου
> - <sup>g</sup> 5. N ἀνίπτοις ⇒ κοιναῖς
> - <sup>h</sup> 6. N ἀποκριθεὶς ⇒ -
> - <sup>i</sup> 6. N ὅτι ⇒ -
> - <sup>j</sup> 6. N προεφήτευσεν ⇒ ἐπροφήτευσεν
> - <sup>k</sup> 6. N Οὗτος ⇒ [ ὅτι ] Οὗτος
> - <sup>l</sup> 8. N γὰρ ⇒ -
> - <sup>m</sup> 8. N βαπτισμοὺς ξεστῶν καὶ ποτηρίων καὶ ἄλλα παρόμοια τοιαῦτα πολλὰ ποιεῖτε ⇒ -
> - <sup>n</sup> 9. N τηρήσητε ⇒ στήσητε
> - <sup>o</sup> 10. N Μωσῆς ⇒ Μωϋσῆς
> - <sup>p</sup> 12. N καὶ ⇒ -
> - <sup>q</sup> 12. N αὐτοῦ ἢ ⇒ ἢ
> - <sup>r</sup> 12. N μητρὶ αὐτοῦ ⇒ μητρί
> - <sup>s</sup> 14. N πάντα ⇒ πάλιν
> - <sup>t</sup> 14. N Ἀκούετέ ⇒ Ἀκούσατέ
> - <sup>u</sup> 14. N συνίετε ⇒ σύνετε
> - <sup>v</sup> 15. N αὐτὸν κοινῶσαι ⇒ κοινῶσαι αὐτόν
> - <sup>w</sup> 15. N ἐκπορευόμενα ἀπ’ αὐτοῦ ἐκεῖνά ⇒ ἐκ τοῦ ἀνθρώπου ἐκπορευόμενά
> - <sup>x</sup> 17. N περὶ τῆς παραβολῆς ⇒ τὴν παραβολήν
> - <sup>y</sup> 19. N καθαρίζον ⇒ καθαρίζων
> - <sup>z</sup> 21. N μοιχεῖαι πορνεῖαι ⇒ πορνεῖαι κλοπαί
> - <sup>a</sup> 22. N κλοπαί ⇒ μοιχεῖαι
> - <sup>b</sup> 24. N Καὶ ἐκεῖθεν ⇒ Ἐκεῖθεν δὲ
> - <sup>c</sup> 24. N μεθόρια Τύρου καὶ Σιδῶνος ⇒ ὅρια Τύρου
> - <sup>d</sup> 25. N Ἀκούσασα γὰρ ⇒ Ἀλλ’ εὐθὺς ἀκούσασα
> - <sup>e</sup> 26. N ἦν δὲ ἡ γυνὴ Ἑλληνίς Συραφοινίκισσα ⇒ ἡ δὲ γυνὴ ἦν Ἑλληνίς Συροφοινίκισσα
> - <sup>f</sup> 27. N Ὁ δὲ Ἰησοῦς εἶπεν ⇒ Καὶ ἔλεγεν
> - <sup>g</sup> 27. N καλόν ἐστιν ⇒ ἐστιν καλὸν
> - <sup>h</sup> 27. N βαλεῖν τοῖς κυναρίοις ⇒ τοῖς κυναρίοις βαλεῖν
> - <sup>i</sup> 28. N Ναί κύριε καὶ γὰρ ⇒ Κύριε καὶ
> - <sup>j</sup> 28. N ἐσθίει ⇒ ἐσθίουσιν
> - <sup>k</sup> 29. N τὸ δαιμόνιον ἐκ τῆς θυγατρός σου ⇒ ἐκ τῆς θυγατρός σου τὸ δαιμόνιον
> - <sup>l</sup> 30. N δαιμόνιον ἐξεληλυθός καὶ τὴν θυγατέρα βεβλημένην ἐπὶ τῆς κλίνης ⇒ παιδίον βεβλημένον ἐπὶ τὴν κλίνην καὶ τὸ δαιμόνιον ἐξεληλυθός
> - <sup>m</sup> 31. N καὶ Σιδῶνος ἦλθεν πρὸς ⇒ ἦλθεν διὰ Σιδῶνος εἰς
> - <sup>n</sup> 32. B μογγιλάλον ⇒ μογιλάλον
> - <sup>o</sup> 35. N εὐθέως διηνοίχθησαν ⇒ [ εὐθέως ] ἠνοίγησαν
> - <sup>p</sup> 36. N εἴπωσιν ⇒ λέγωσιν
> - <sup>q</sup> 36. N αὐτὸς αὐτοῖς διεστέλλετο ⇒ αὐτοῖς διεστέλλετο αὐτοὶ
> - <sup>r</sup> 37. N τοὺς ἀλάλους ⇒ [ τοὺς ] ἀλάλους

## Chapter 8

<sup>1</sup> Ἐν ἐκείναις ταῖς ἡμέραις, παμπόλλου<sup>a</sup> ὄχλου ὄντος, καὶ μὴ ἐχόντων τί φάγωσιν, προσκαλεσάμενος ὁ<sup>b</sup> Ἰησοῦς τοὺς μαθητὰς αὐτοῦ<sup>c</sup> λέγει αὐτοῖς,
<sup>2</sup> Σπλαγχνίζομαι ἐπὶ τὸν ὄχλον, ὅτι ἤδη ἡμέραι<sup>d</sup> τρεῖς προσμένουσίν μοι, καὶ οὐκ ἔχουσιν τί φάγωσιν·
<sup>3</sup> καὶ ἐὰν ἀπολύσω αὐτοὺς νήστεις εἰς οἶκον αὐτῶν, ἐκλυθήσονται ἐν τῇ ὁδῷ· τινὲς<sup>e</sup> γὰρ αὐτῶν μακρόθεν<sup>f</sup> ἥκουσιν.
<sup>4</sup> Καὶ ἀπεκρίθησαν αὐτῷ οἱ μαθηταὶ αὐτοῦ, Πόθεν<sup>g</sup> τούτους δυνήσεταί τις ὧδε χορτάσαι ἄρτων ἐπ’ ἐρημίας;
<sup>5</sup> Καὶ ἐπηρώτα<sup>h</sup> αὐτούς, Πόσους ἔχετε ἄρτους; Οἱ δὲ εἶπον,<sup>i</sup> Ἑπτά.
<sup>6</sup> Καὶ παρήγγειλεν<sup>j</sup> τῷ ὄχλῳ ἀναπεσεῖν ἐπὶ τῆς γῆς· καὶ λαβὼν τοὺς ἑπτὰ ἄρτους, εὐχαριστήσας ἔκλασεν καὶ ἐδίδου τοῖς μαθηταῖς αὐτοῦ, ἵνα παραθῶσιν·<sup>k</sup> καὶ παρέθηκαν τῷ ὄχλῳ.
<sup>7</sup> Καὶ εἶχον ἰχθύδια ὀλίγα· καὶ εὐλογήσας εἶπεν<sup>l</sup> παραθεῖναι καὶ<sup>m</sup> αὐτά.
<sup>8</sup> Ἔφαγον<sup>n</sup> δέ, καὶ ἐχορτάσθησαν· καὶ ἦραν περισσεύματα κλασμάτων ἑπτὰ σπυρίδας.
<sup>9</sup> Ἦσαν δὲ οἱ<sup>o</sup> φαγόντες ὡς τετρακισχίλιοι· καὶ ἀπέλυσεν αὐτούς.
<sup>10</sup> Καὶ εὐθέως<sup>p</sup> ἐμβὰς εἰς τὸ πλοῖον μετὰ τῶν μαθητῶν αὐτοῦ, ἦλθεν εἰς τὰ μέρη Δαλμανουθά.

<sup>11</sup> Καὶ ἐξῆλθον οἱ Φαρισαῖοι, καὶ ἤρξαντο συζητεῖν αὐτῷ, ζητοῦντες παρ’ αὐτοῦ σημεῖον ἀπὸ τοῦ οὐρανοῦ, πειράζοντες αὐτόν.
<sup>12</sup> Καὶ ἀναστενάξας τῷ πνεύματι αὐτοῦ λέγει, Τί ἡ γενεὰ αὕτη σημεῖον<sup>q</sup> ἐπιζητεῖ; Ἀμὴν λέγω ὑμῖν, εἰ δοθήσεται τῇ γενεᾷ ταύτῃ σημεῖον.
<sup>13</sup> Καὶ ἀφεὶς αὐτούς, ἐμβὰς<sup>r</sup> πάλιν εἰς<sup>s</sup> πλοῖον, ἀπῆλθεν εἰς τὸ πέραν.

<sup>14</sup> Καὶ ἐπελάθοντο λαβεῖν ἄρτους, καὶ εἰ μὴ ἕνα ἄρτον οὐκ εἶχον μεθ’ ἑαυτῶν ἐν τῷ πλοίῳ.
<sup>15</sup> Καὶ διεστέλλετο αὐτοῖς, λέγων, Ὁρᾶτε, βλέπετε ἀπὸ τῆς ζύμης τῶν Φαρισαίων καὶ τῆς ζύμης Ἡρῴδου.
<sup>16</sup> Καὶ διελογίζοντο πρὸς ἀλλήλους, λέγοντες<sup>t</sup> ὅτι Ἄρτους οὐκ ἔχομεν.<sup>u</sup> 
<sup>17</sup> Καὶ γνοὺς ὁ<sup>v</sup> Ἰησοῦς λέγει αὐτοῖς, Τί διαλογίζεσθε ὅτι ἄρτους οὐκ ἔχετε; Οὔπω νοεῖτε, οὐδὲ συνίετε; Ἔτι<sup>w</sup> πεπωρωμένην ἔχετε τὴν καρδίαν ὑμῶν;
<sup>18</sup> Ὀφθαλμοὺς ἔχοντες οὐ βλέπετε; Καὶ ὦτα ἔχοντες οὐκ ἀκούετε; Καὶ οὐ μνημονεύετε;
<sup>19</sup> Ὅτε τοὺς πέντε ἄρτους ἔκλασα εἰς τοὺς πεντακισχιλίους, πόσους κοφίνους πλήρεις<sup>x</sup> κλασμάτων ἤρατε; Λέγουσιν αὐτῷ, Δώδεκα.
<sup>20</sup> Ὅτε δὲ<sup>y</sup> τοὺς ἑπτὰ εἰς τοὺς τετρακισχιλίους, πόσων σπυρίδων πληρώματα κλασμάτων ἤρατε; Οἱ<sup>z</sup> δὲ εἶπον, Ἑπτά.
<sup>21</sup> Καὶ ἔλεγεν αὐτοῖς, Πῶς<sup>a</sup> οὐ συνίετε;

<sup>22</sup> Καὶ ἔρχεται<sup>b</sup> εἰς Βηθσαϊδάν. Καὶ φέρουσιν αὐτῷ τυφλόν, καὶ παρακαλοῦσιν αὐτὸν ἵνα αὐτοῦ ἅψηται.
<sup>23</sup> Καὶ ἐπιλαβόμενος τῆς χειρὸς τοῦ τυφλοῦ, ἐξήγαγεν<sup>c</sup> αὐτὸν ἔξω τῆς κώμης· καὶ πτύσας εἰς τὰ ὄμματα αὐτοῦ, ἐπιθεὶς τὰς χεῖρας αὐτῷ, ἐπηρώτα αὐτὸν εἴ τι βλέπει.<sup>d</sup> 
<sup>24</sup> Καὶ ἀναβλέψας ἔλεγεν, Βλέπω τοὺς ἀνθρώπους, ὅτι ὡς δένδρα ὁρῶ περιπατοῦντας.
<sup>25</sup> Εἶτα πάλιν ἐπέθηκεν τὰς χεῖρας ἐπὶ τοὺς ὀφθαλμοὺς αὐτοῦ, καὶ ἐποίησεν<sup>e</sup> αὐτὸν ἀναβλέψαι. Καὶ ἀποκατεστάθη,<sup>f</sup> καὶ ἐνέβλεψεν<sup>g</sup> τηλαυγῶς ἅπαντας.<sup>h</sup> 
<sup>26</sup> Καὶ ἀπέστειλεν αὐτὸν εἰς τὸν<sup>i</sup> οἶκον αὐτοῦ, λέγων, Μηδὲ εἰς τὴν κώμην εἰσέλθῃς, μηδὲ<sup>j</sup> εἴπῃς τινὶ ἐν τῇ κώμῃ.

<sup>27</sup> Καὶ ἐξῆλθεν ὁ Ἰησοῦς καὶ οἱ μαθηταὶ αὐτοῦ εἰς τὰς κώμας Καισαρείας τῆς Φιλίππου· καὶ ἐν τῇ ὁδῷ ἐπηρώτα τοὺς μαθητὰς αὐτοῦ, λέγων αὐτοῖς, Τίνα με λέγουσιν οἱ ἄνθρωποι εἶναι;
<sup>28</sup> Οἱ δὲ ἀπεκρίθησαν,<sup>k</sup> Ἰωάννην τὸν βαπτιστήν· καὶ ἄλλοι Ἠλίαν· ἄλλοι δὲ ἕνα<sup>l</sup> τῶν προφητῶν.
<sup>29</sup> Καὶ αὐτὸς λέγει<sup>m</sup> αὐτοῖς, Ὑμεῖς δὲ τίνα με λέγετε εἶναι; Ἀποκριθεὶς δὲ<sup>n</sup> ὁ Πέτρος λέγει αὐτῷ, Σὺ εἶ ὁ χριστός.
<sup>30</sup> Καὶ ἐπετίμησεν αὐτοῖς, ἵνα μηδενὶ λέγωσιν περὶ αὐτοῦ.
<sup>31</sup> Καὶ ἤρξατο διδάσκειν αὐτούς, ὅτι δεῖ τὸν υἱὸν τοῦ ἀνθρώπου πολλὰ παθεῖν, καὶ ἀποδοκιμασθῆναι ἀπὸ<sup>o</sup> τῶν πρεσβυτέρων καὶ τῶν ἀρχιερέων καὶ τῶν γραμματέων, καὶ ἀποκτανθῆναι, καὶ μετὰ τρεῖς ἡμέρας ἀναστῆναι·
<sup>32</sup> καὶ παρρησίᾳ τὸν λόγον ἐλάλει. Καὶ προσλαβόμενος αὐτὸν<sup>p</sup> ὁ Πέτρος ἤρξατο ἐπιτιμᾷν αὐτῷ.
<sup>33</sup> Ὁ δὲ ἐπιστραφείς, καὶ ἰδὼν τοὺς μαθητὰς αὐτοῦ, ἐπετίμησεν τῷ<sup>q</sup> Πέτρῳ, λέγων, Ὕπαγε ὀπίσω μου, Σατανᾶ· ὅτι οὐ φρονεῖς τὰ τοῦ θεοῦ, ἀλλὰ τὰ τῶν ἀνθρώπων.
<sup>34</sup> Καὶ προσκαλεσάμενος τὸν ὄχλον σὺν τοῖς μαθηταῖς αὐτοῦ, εἶπεν αὐτοῖς, Ὅστις<sup>r</sup> θέλει ὀπίσω μου ἀκολουθεῖν, ἀπαρνησάσθω ἑαυτόν, καὶ ἀράτω τὸν σταυρὸν αὐτοῦ, καὶ ἀκολουθείτω μοι.
<sup>35</sup> Ὃς γὰρ ἂν<sup>s</sup> θέλῃ τὴν ψυχὴν αὐτοῦ σῶσαι, ἀπολέσει αὐτήν· ὃς δ’ ἂν ἀπολέσῃ<sup>t</sup> τὴν ἑαυτοῦ<sup>u</sup> ψυχὴν ἕνεκεν ἐμοῦ καὶ τοῦ εὐαγγελίου, οὗτος<sup>v</sup> σώσει αὐτήν.
<sup>36</sup> Τί γὰρ ὠφελήσει<sup>w</sup> ἄνθρωπον, ἐὰν<sup>x</sup> κερδήσῃ τὸν κόσμον ὅλον, καὶ ζημιωθῇ<sup>y</sup> τὴν ψυχὴν αὐτοῦ;
<sup>37</sup> Ἢ<sup>z</sup> τί δώσει ἄνθρωπος ἀντάλλαγμα τῆς ψυχῆς αὐτοῦ;
<sup>38</sup> Ὃς γὰρ ἐὰν<sup>a</sup> ἐπαισχυνθῇ με καὶ τοὺς ἐμοὺς λόγους ἐν τῇ γενεᾷ ταύτῃ τῇ μοιχαλίδι καὶ ἁμαρτωλῷ, καὶ ὁ υἱὸς τοῦ ἀνθρώπου ἐπαισχυνθήσεται αὐτόν, ὅταν ἔλθῃ ἐν τῇ δόξῃ τοῦ πατρὸς αὐτοῦ μετὰ τῶν ἀγγέλων τῶν ἁγίων.

> - <sup>a</sup> 1. N παμπόλλου ⇒ πάλιν πολλοῦ
> - <sup>b</sup> 1. N ὁ Ἰησοῦς ⇒ -
> - <sup>c</sup> 1. N αὐτοῦ ⇒ -
> - <sup>d</sup> 2. B ἡμέραι ⇒ ἡμέρας
> - <sup>e</sup> 3. N τινὲς γὰρ ⇒ καί τινες
> - <sup>f</sup> 3. N μακρόθεν ἥκουσιν ⇒ ἀπὸ μακρόθεν ἥκασιν
> - <sup>g</sup> 4. N Πόθεν ⇒ ὅτι Πόθεν
> - <sup>h</sup> 5. N ἐπηρώτα ⇒ ἠρώτα
> - <sup>i</sup> 5. N εἶπον ⇒ εἶπαν
> - <sup>j</sup> 6. N παρήγγειλεν ⇒ παραγγέλλει
> - <sup>k</sup> 6. N παραθῶσιν ⇒ παρατιθῶσιν
> - <sup>l</sup> 7. N εἶπεν παραθεῖναι καὶ αὐτά ⇒ αὐτὰ εἶπεν καὶ ταῦτα παρατιθέναι
> - <sup>m</sup> 7. B παραθεῖναι ⇒ παραθῆναι
> - <sup>n</sup> 8. N Ἔφαγον δέ ⇒ Καὶ ἔφαγον
> - <sup>o</sup> 9. N οἱ φαγόντες ⇒ -
> - <sup>p</sup> 10. N εὐθέως ⇒ εὐθὺς
> - <sup>q</sup> 12. N σημεῖον ἐπιζητεῖ ⇒ ζητεῖ σημεῖον
> - <sup>r</sup> 13. N ἐμβὰς πάλιν εἰς πλοῖον ⇒ πάλιν ἐμβὰς
> - <sup>s</sup> 13. B εἰς ⇒ εἰς τὸ
> - <sup>t</sup> 16. N λέγοντες ⇒ -
> - <sup>u</sup> 16. N ἔχομεν ⇒ ἔχουσιν
> - <sup>v</sup> 17. N ὁ Ἰησοῦς ⇒ -
> - <sup>w</sup> 17. N Ἔτι ⇒ -
> - <sup>x</sup> 19. N πλήρεις κλασμάτων ⇒ κλασμάτων πλήρεις
> - <sup>y</sup> 20. N δὲ τοὺς ⇒ τοὺς
> - <sup>z</sup> 20. N Οἱ δὲ εἶπον ⇒ Καὶ λέγουσιν [ αὐτῷ ]
> - <sup>a</sup> 21. N Πῶς οὐ ⇒ Οὔπω
> - <sup>b</sup> 22. N ἔρχεται ⇒ ἔρχονται
> - <sup>c</sup> 23. N ἐξήγαγεν ⇒ ἐξήνεγκεν
> - <sup>d</sup> 23. N εἴ τι βλέπει. ⇒ Εἴ τι βλέπεις;
> - <sup>e</sup> 25. N ἐποίησεν αὐτὸν ἀναβλέψαι ⇒ διέβλεψεν
> - <sup>f</sup> 25. N ἀποκατεστάθη ⇒ ἀπεκατέστη
> - <sup>g</sup> 25. B ἐνέβλεψεν ⇒ ἀνέβλεψεν
> - <sup>h</sup> 25. N ἐνέβλεψεν ⇒ ἐνέβλεπεν
> - <sup>i</sup> 26. B τὸν ⇒ -
> - <sup>j</sup> 26. N τὸν ⇒ -
> - <sup>k</sup> 28. N ἀπεκρίθησαν ⇒ εἶπαν αὐτῷ λέγοντες [ ὅτι ]
> - <sup>l</sup> 28. N ἕνα ⇒ ὅτι εἷς
> - <sup>m</sup> 29. N λέγει αὐτοῖς ⇒ ἐπηρώτα αὐτούς
> - <sup>n</sup> 29. N δὲ ὁ ⇒ ὁ
> - <sup>o</sup> 31. N ἀπὸ ⇒ ὑπὸ
> - <sup>p</sup> 32. N αὐτὸν ὁ Πέτρος ⇒ ὁ Πέτρος αὐτὸν
> - <sup>q</sup> 33. N τῷ Πέτρῳ λέγων ⇒ Πέτρῳ καὶ λέγει
> - <sup>r</sup> 34. N Ὅστις ⇒ Εἴ τις
> - <sup>s</sup> 35. N ἂν θέλῃ ⇒ ἐὰν θέλῃ
> - <sup>t</sup> 35. N ἀπολέσῃ ⇒ ἀπολέσει
> - <sup>u</sup> 35. N ἑαυτοῦ ψυχὴν ⇒ ψυχὴν αὐτοῦ
> - <sup>v</sup> 35. N οὗτος ⇒ -
> - <sup>w</sup> 36. N ὠφελήσει ⇒ ὠφελεῖ
> - <sup>x</sup> 36. N ἐὰν κερδήσῃ ⇒ κερδῆσαι
> - <sup>y</sup> 36. N ζημιωθῇ ⇒ ζημιωθῆναι
> - <sup>z</sup> 37. N Ἢ τί δώσει ⇒ Τί γὰρ δοῖ
> - <sup>a</sup> 38. B ἐὰν ⇒ ἂν

## Chapter 9

<sup>1</sup> Καὶ ἔλεγεν αὐτοῖς, Ἀμὴν λέγω ὑμῖν ὅτι εἰσίν τινες τῶν<sup>a</sup> ὧδε ἑστηκότων, οἵτινες οὐ μὴ γεύσωνται θανάτου, ἕως ἂν ἴδωσιν τὴν βασιλείαν τοῦ θεοῦ ἐληλυθυῖαν ἐν δυνάμει.

<sup>2</sup> Καὶ μεθ’<sup>b</sup> ἡμέρας ἓξ παραλαμβάνει ὁ Ἰησοῦς τὸν Πέτρον καὶ τὸν Ἰάκωβον καὶ Ἰωάννην,<sup>c</sup> καὶ ἀναφέρει αὐτοὺς εἰς ὄρος ὑψηλὸν κατ’ ἰδίαν μόνους. Καὶ μετεμορφώθη ἔμπροσθεν αὐτῶν,
<sup>3</sup> καὶ τὰ ἱμάτια αὐτοῦ ἐγένοντο<sup>d</sup> στίλβοντα, λευκὰ λίαν ὡς<sup>e</sup> χιών, οἷα γναφεὺς ἐπὶ τῆς γῆς οὐ δύναται λευκᾶναι.<sup>f</sup> 
<sup>4</sup> Καὶ ὤφθη αὐτοῖς Ἠλίας σὺν Μωσῇ,<sup>g</sup> καὶ ἦσαν συλλαλοῦντες τῷ Ἰησοῦ.
<sup>5</sup> Καὶ ἀποκριθεὶς ὁ Πέτρος λέγει τῷ Ἰησοῦ, Ῥαββί, καλόν ἐστιν ἡμᾶς ὧδε εἶναι· καὶ ποιήσωμεν σκηνὰς<sup>h</sup> τρεῖς, σοὶ μίαν, καὶ Μωσῇ<sup>i</sup> μίαν, καὶ Ἠλίᾳ μίαν.
<sup>6</sup> Οὐ γὰρ ᾔδει τί λαλήσει·<sup>j</sup> ἦσαν γὰρ ἔκφοβοι.
<sup>7</sup> Καὶ ἐγένετο νεφέλη ἐπισκιάζουσα αὐτοῖς· καὶ ἦλθεν<sup>k</sup> φωνὴ ἐκ τῆς νεφέλης, Οὗτός ἐστιν ὁ υἱός μου ὁ ἀγαπητός· αὐτοῦ<sup>l</sup> ἀκούετε.
<sup>8</sup> Καὶ ἐξάπινα περιβλεψάμενοι, οὐκέτι οὐδένα εἶδον, ἀλλὰ τὸν Ἰησοῦν μόνον μεθ’ ἑαυτῶν.

<sup>9</sup> Καταβαινόντων<sup>m</sup> δὲ αὐτῶν ἀπὸ τοῦ ὄρους, διεστείλατο αὐτοῖς ἵνα μηδενὶ διηγήσωνται<sup>n</sup> ἃ εἶδον, εἰ μὴ ὅταν ὁ υἱὸς τοῦ ἀνθρώπου ἐκ νεκρῶν ἀναστῇ.
<sup>10</sup> Καὶ τὸν λόγον ἐκράτησαν πρὸς ἑαυτούς, συζητοῦντες τί ἐστιν τὸ ἐκ νεκρῶν ἀναστῆναι.
<sup>11</sup> Καὶ ἐπηρώτων αὐτόν, λέγοντες ὅτι Λέγουσιν οἱ γραμματεῖς ὅτι Ἠλίαν δεῖ ἐλθεῖν πρῶτον;
<sup>12</sup> Ὁ δὲ ἀποκριθείς,<sup>o</sup> εἶπεν αὐτοῖς, Ἠλίας μὲν ἐλθὼν πρῶτον, ἀποκαθιστᾷ<sup>p</sup> πάντα· καὶ πῶς γέγραπται ἐπὶ τὸν υἱὸν τοῦ ἀνθρώπου, ἵνα πολλὰ πάθῃ καὶ ἐξουδενωθῇ.<sup>q</sup> 
<sup>13</sup> Ἀλλὰ λέγω ὑμῖν ὅτι καὶ Ἠλίας ἐλήλυθεν, καὶ ἐποίησαν αὐτῷ ὅσα ἠθέλησαν,<sup>r</sup> καθὼς γέγραπται ἐπ’ αὐτόν.

<sup>14</sup> Καὶ ἐλθὼν<sup>s</sup> πρὸς τοὺς μαθητάς, εἶδεν<sup>t</sup> ὄχλον πολὺν περὶ αὐτούς, καὶ γραμματεῖς συζητοῦντας αὐτοῖς.<sup>u</sup> 
<sup>15</sup> Καὶ εὐθέως<sup>v</sup> πᾶς ὁ ὄχλος ἰδὼν<sup>w</sup> αὐτὸν ἐξεθαμβήθη, καὶ προστρέχοντες ἠσπάζοντο αὐτόν.
<sup>16</sup> Καὶ ἐπηρώτησεν τοὺς<sup>x</sup> γραμματεῖς, Τί συζητεῖτε πρὸς αὐτούς;
<sup>17</sup> Καὶ ἀποκριθεὶς<sup>y</sup> εἷς ἐκ τοῦ ὄχλου εἶπεν,<sup>z</sup> Διδάσκαλε, ἤνεγκα τὸν υἱόν μου πρός σε, ἔχοντα πνεῦμα ἄλαλον.
<sup>18</sup> Καὶ ὅπου ἂν<sup>a</sup> αὐτὸν καταλάβῃ, ῥήσσει αὐτόν· καὶ ἀφρίζει, καὶ τρίζει τοὺς ὀδόντας αὐτοῦ,<sup>b</sup> καὶ ξηραίνεται· καὶ εἶπον<sup>c</sup> τοῖς μαθηταῖς σου ἵνα αὐτὸ ἐκβάλωσιν, καὶ οὐκ ἴσχυσαν.
<sup>19</sup> Ὁ δὲ ἀποκριθεὶς αὐτῷ<sup>d</sup> λέγει, Ὦ γενεὰ ἄπιστος, ἕως πότε πρὸς ὑμᾶς ἔσομαι; Ἕως πότε ἀνέξομαι ὑμῶν; Φέρετε αὐτὸν πρός με.
<sup>20</sup> Καὶ ἤνεγκαν αὐτὸν πρὸς αὐτόν· καὶ ἰδὼν αὐτόν, εὐθέως<sup>e</sup> τὸ πνεῦμα ἐσπάραξεν αὐτόν· καὶ πεσὼν ἐπὶ τῆς γῆς, ἐκυλίετο ἀφρίζων.
<sup>21</sup> Καὶ ἐπηρώτησεν τὸν πατέρα αὐτοῦ, Πόσος χρόνος ἐστίν, ὡς τοῦτο γέγονεν αὐτῷ; Ὁ δὲ εἶπεν, Παιδιόθεν.<sup>f</sup> 
<sup>22</sup> Καὶ πολλάκις αὐτὸν<sup>g</sup> καὶ εἰς τὸ πῦρ ἔβαλεν καὶ εἰς ὕδατα, ἵνα ἀπολέσῃ αὐτόν· ἀλλ’ εἴ τι δύνασαι,<sup>h</sup> βοήθησον ἡμῖν, σπλαγχνισθεὶς ἐφ’ ἡμᾶς.
<sup>23</sup> Ὁ δὲ Ἰησοῦς εἶπεν αὐτῷ, Τὸ εἰ δύνασαι<sup>i</sup> πιστεῦσαι, πάντα δυνατὰ τῷ πιστεύοντι.
<sup>24</sup> Καὶ<sup>j</sup> εὐθέως κράξας ὁ πατὴρ τοῦ παιδίου, μετὰ<sup>k</sup> δακρύων ἔλεγεν, Πιστεύω, κύριε,<sup>l</sup> βοήθει μου τῇ ἀπιστίᾳ.
<sup>25</sup> Ἰδὼν δὲ ὁ Ἰησοῦς ὅτι ἐπισυντρέχει ὄχλος, ἐπετίμησεν τῷ πνεύματι τῷ ἀκαθάρτῳ, λέγων αὐτῷ, Τὸ πνεῦμα<sup>m</sup> τὸ ἄλαλον καὶ κωφόν, ἐγώ σοι<sup>n</sup> ἐπιτάσσω, ἔξελθε ἐξ αὐτοῦ, καὶ μηκέτι εἰσέλθῃς εἰς αὐτόν.
<sup>26</sup> Καὶ κράξαν,<sup>o</sup> καὶ πολλὰ σπαράξαν<sup>p</sup> αὐτόν, ἐξῆλθεν· καὶ ἐγένετο ὡσεὶ νεκρός, ὥστε πολλοὺς<sup>q</sup> λέγειν ὅτι ἀπέθανεν.
<sup>27</sup> Ὁ δὲ Ἰησοῦς κρατήσας αὐτὸν<sup>r</sup> τῆς χειρός, ἤγειρεν αὐτόν· καὶ ἀνέστη.
<sup>28</sup> Καὶ εἰσελθόντα<sup>s</sup> αὐτὸν εἰς οἶκον, οἱ μαθηταὶ αὐτοῦ ἐπηρώτων<sup>t</sup> αὐτὸν κατ’ ἰδίαν ὅτι Ἡμεῖς οὐκ ἠδυνήθημεν ἐκβαλεῖν αὐτό;
<sup>29</sup> Καὶ εἶπεν αὐτοῖς, Τοῦτο τὸ γένος ἐν οὐδενὶ δύναται ἐξελθεῖν, εἰ μὴ ἐν προσευχῇ καὶ<sup>u</sup> νηστείᾳ.

<sup>30</sup> Καὶ<sup>v</sup> ἐκεῖθεν ἐξελθόντες παρεπορεύοντο διὰ τῆς Γαλιλαίας· καὶ οὐκ ἤθελεν ἵνα τις γνῷ.<sup>w</sup> 
<sup>31</sup> Ἐδίδασκεν γὰρ τοὺς μαθητὰς αὐτοῦ, καὶ ἔλεγεν αὐτοῖς ὅτι Ὁ υἱὸς τοῦ ἀνθρώπου παραδίδοται εἰς χεῖρας ἀνθρώπων, καὶ ἀποκτενοῦσιν αὐτόν· καὶ ἀποκτανθείς, τῇ<sup>x</sup> τρίτῃ ἡμέρᾳ ἀναστήσεται.
<sup>32</sup> Οἱ δὲ ἠγνόουν τὸ ῥῆμα, καὶ ἐφοβοῦντο αὐτὸν ἐπερωτῆσαι.

<sup>33</sup> Καὶ ἦλθεν<sup>y</sup> εἰς Καπερναούμ· καὶ ἐν τῇ οἰκίᾳ γενόμενος ἐπηρώτα αὐτούς, Τί ἐν τῇ ὁδῷ πρὸς<sup>z</sup> ἑαυτοὺς διελογίζεσθε;
<sup>34</sup> Οἱ δὲ ἐσιώπων· πρὸς ἀλλήλους γὰρ διελέχθησαν ἐν τῇ ὁδῷ, τίς μείζων.
<sup>35</sup> Καὶ καθίσας ἐφώνησεν τοὺς δώδεκα, καὶ λέγει αὐτοῖς, Εἴ τις θέλει πρῶτος εἶναι, ἔσται πάντων ἔσχατος, καὶ πάντων διάκονος.
<sup>36</sup> Καὶ λαβὼν παιδίον, ἔστησεν αὐτὸ ἐν μέσῳ αὐτῶν· καὶ ἐναγκαλισάμενος αὐτό, εἶπεν αὐτοῖς·
<sup>37</sup> Ὃς ἐὰν<sup>a</sup> ἓν τῶν τοιούτων παιδίων δέξηται ἐπὶ τῷ ὀνόματί μου, ἐμὲ δέχεται· καὶ ὃς ἐὰν<sup>b</sup> ἐμὲ δέξηται, οὐκ ἐμὲ δέχεται, ἀλλὰ τὸν ἀποστείλαντά με.

<sup>38</sup> Ἀπεκρίθη<sup>c</sup> δὲ αὐτῷ Ἰωάννης,<sup>d</sup> λέγων, Διδάσκαλε, εἴδομέν τινα τῷ<sup>e</sup> ὀνόματί σου ἐκβάλλοντα δαιμόνια, ὃς<sup>f</sup> οὐκ ἀκολουθεῖ ἡμῖν· καὶ ἐκωλύσαμεν αὐτόν, ὅτι οὐκ ἀκολουθεῖ<sup>g</sup> ἡμῖν.
<sup>39</sup> Ὁ δὲ Ἰησοῦς εἶπεν, Μὴ κωλύετε αὐτόν· οὐδεὶς γάρ ἐστιν ὃς ποιήσει δύναμιν ἐπὶ τῷ ὀνόματί μου, καὶ δυνήσεται ταχὺ κακολογῆσαί με.
<sup>40</sup> Ὃς γὰρ οὐκ ἔστιν καθ’ ὑμῶν<sup>h</sup> ὑπὲρ ὑμῶν ἐστιν.
<sup>41</sup> Ὃς γὰρ ἂν ποτίσῃ ὑμᾶς ποτήριον ὕδατος ἐν ὀνόματί μου,<sup>i</sup> ὅτι χριστοῦ ἐστέ, ἀμὴν λέγω ὑμῖν, οὐ<sup>j</sup> μὴ ἀπολέσῃ τὸν μισθὸν αὐτοῦ.
<sup>42</sup> Καὶ ὃς ἐὰν<sup>k</sup> σκανδαλίσῃ ἕνα τῶν μικρῶν τῶν<sup>l</sup> πιστευόντων εἰς ἐμέ, καλόν ἐστιν αὐτῷ μᾶλλον εἰ περίκειται λίθος<sup>m</sup> μυλικὸς περὶ τὸν τράχηλον αὐτοῦ, καὶ βέβληται εἰς τὴν θάλασσαν.
<sup>43</sup> Καὶ ἐὰν σκανδαλίζῃ σε ἡ χείρ σου, ἀπόκοψον αὐτήν· καλόν σοι<sup>n</sup> ἐστὶν κυλλὸν εἰς<sup>o</sup> τὴν ζωὴν εἰσελθεῖν, ἢ τὰς δύο χεῖρας ἔχοντα ἀπελθεῖν εἰς τὴν γέενναν, εἰς τὸ πῦρ τὸ ἄσβεστον,
<sup>44</sup> ὅπου ὁ σκώληξ αὐτῶν οὐ τελευτᾷ, καὶ τὸ πῦρ οὐ σβέννυται.
<sup>45</sup> Καὶ ἐὰν ὁ πούς σου σκανδαλίζῃ σε, ἀπόκοψον αὐτόν· καλόν ἐστίν σοι<sup>p</sup> εἰσελθεῖν εἰς τὴν ζωὴν χωλόν, ἢ τοὺς δύο πόδας ἔχοντα βληθῆναι εἰς τὴν γέενναν, εἰς<sup>q</sup> τὸ πῦρ τὸ ἄσβεστον,
<sup>46</sup> ὅπου ὁ σκώληξ αὐτῶν οὐ τελευτᾷ, καὶ τὸ πῦρ οὐ σβέννυται.
<sup>47</sup> Καὶ ἐὰν ὁ ὀφθαλμός σου σκανδαλίζῃ σε, ἔκβαλε αὐτόν· καλόν σοι<sup>r</sup> ἐστὶν μονόφθαλμον εἰσελθεῖν εἰς τὴν βασιλείαν τοῦ θεοῦ, ἢ δύο ὀφθαλμοὺς ἔχοντα βληθῆναι εἰς τὴν γέενναν τοῦ<sup>s</sup> πυρός,
<sup>48</sup> ὅπου ὁ σκώληξ αὐτῶν οὐ τελευτᾷ, καὶ τὸ πῦρ οὐ σβέννυται.
<sup>49</sup> Πᾶς γὰρ πυρὶ ἁλισθήσεται, καὶ<sup>t</sup> πᾶσα θυσία ἁλὶ ἁλισθήσεται.
<sup>50</sup> Καλὸν τὸ ἅλας· ἐὰν δὲ τὸ ἅλας ἄναλον γένηται, ἐν τίνι αὐτὸ ἀρτύσετε; Ἔχετε ἐν ἑαυτοῖς ἅλας,<sup>u</sup> καὶ εἰρηνεύετε ἐν ἀλλήλοις.

> - <sup>a</sup> 1. N τῶν ὧδε ⇒ ὧδε τῶν
> - <sup>b</sup> 2. N μεθ’ ⇒ μετὰ
> - <sup>c</sup> 2. B Ἰωάννην ⇒ τὸν Ἰωάννην
> - <sup>d</sup> 3. B ἐγένοντο ⇒ ἐγένετο
> - <sup>e</sup> 3. N ἐγένοντο ⇒ ἐγένετο
> - <sup>f</sup> 3. N ὡς χιών ⇒ -
> - <sup>g</sup> 4. B Μωσῇ ⇒ Μωσεῖ
> - <sup>h</sup> 5. N σκηνὰς τρεῖς ⇒ τρεῖς σκηνάς
> - <sup>i</sup> 5. B Μωσῇ ⇒ Μωσεῖ
> - <sup>j</sup> 6. N λαλήσει ἦσαν γὰρ ἔκφοβοι ⇒ ἀποκριθῇ ἔκφοβοι γὰρ ἐγένοντο
> - <sup>k</sup> 7. N ἦλθεν ⇒ ἐγένετο
> - <sup>l</sup> 7. N αὐτοῦ ἀκούετε ⇒ ἀκούετε αὐτοῦ
> - <sup>m</sup> 9. N Καταβαινόντων δὲ αὐτῶν ἀπὸ ⇒ Καὶ καταβαινόντων αὐτῶν ἐκ
> - <sup>n</sup> 9. N διηγήσωνται ἃ εἶδον ⇒ ἃ εἶδον διηγήσωνται
> - <sup>o</sup> 12. N ἀποκριθείς εἶπεν ⇒ ἔφη
> - <sup>p</sup> 12. N ἀποκαθιστᾷ ⇒ ἀποκαθιστάνει
> - <sup>q</sup> 12. N ἐξουδενωθῇ ⇒ ἐξουδενηθῇ
> - <sup>r</sup> 13. N ἠθέλησαν ⇒ ἤθελον
> - <sup>s</sup> 14. N ἐλθὼν ⇒ ἐλθόντες
> - <sup>t</sup> 14. N εἶδεν ⇒ εἶδον
> - <sup>u</sup> 14. N αὐτοῖς ⇒ πρὸς αὐτούς
> - <sup>v</sup> 15. N εὐθέως ⇒ εὐθὺς
> - <sup>w</sup> 15. N ἰδὼν αὐτὸν ἐξεθαμβήθη ⇒ ἰδόντες αὐτὸν ἐξεθαμβήθησαν
> - <sup>x</sup> 16. N τοὺς γραμματεῖς ⇒ αὐτούς
> - <sup>y</sup> 17. N ἀποκριθεὶς ⇒ ἀπεκρίθη αὐτῷ
> - <sup>z</sup> 17. N εἶπεν ⇒ -
> - <sup>a</sup> 18. N ἂν ⇒ ἐὰν
> - <sup>b</sup> 18. N αὐτοῦ ⇒ -
> - <sup>c</sup> 18. N εἶπον ⇒ εἶπα
> - <sup>d</sup> 19. N αὐτῷ ⇒ αὐτοῖς
> - <sup>e</sup> 20. N εὐθέως τὸ πνεῦμα ἐσπάραξεν ⇒ τὸ πνεῦμα εὐθὺς συνεσπάραξεν
> - <sup>f</sup> 21. N Παιδιόθεν ⇒ Ἐκ παιδιόθεν
> - <sup>g</sup> 22. N αὐτὸν καὶ εἰς τὸ πῦρ ⇒ καὶ εἰς πῦρ αὐτὸν
> - <sup>h</sup> 22. N δύνασαι ⇒ δύνῃ
> - <sup>i</sup> 23. N δύνασαι πιστεῦσαι ⇒ δύνῃ
> - <sup>j</sup> 24. N Καὶ εὐθέως ⇒ Εὐθὺς
> - <sup>k</sup> 24. N μετὰ δακρύων ⇒ -
> - <sup>l</sup> 24. N κύριε ⇒ -
> - <sup>m</sup> 25. N πνεῦμα τὸ ἄλαλον καὶ κωφόν ⇒ ἄλαλον καὶ κωφὸν πνεῦμα
> - <sup>n</sup> 25. N σοι ἐπιτάσσω ⇒ ἐπιτάσσω σοι
> - <sup>o</sup> 26. N κράξαν ⇒ κράξας
> - <sup>p</sup> 26. N σπαράξαν αὐτόν ⇒ σπαράξας
> - <sup>q</sup> 26. N πολλοὺς ⇒ τοὺς πολλοὺς
> - <sup>r</sup> 27. N αὐτὸν τῆς χειρός ⇒ τῆς χειρὸς αὐτοῦ
> - <sup>s</sup> 28. N εἰσελθόντα αὐτὸν ⇒ εἰσελθόντος αὐτοῦ
> - <sup>t</sup> 28. N ἐπηρώτων αὐτὸν κατ’ ἰδίαν ⇒ κατ’ ἰδίαν ἐπηρώτων αὐτὸν
> - <sup>u</sup> 29. N καὶ νηστείᾳ ⇒ -
> - <sup>v</sup> 30. N Καὶ ἐκεῖθεν ⇒ Κἀκεῖθεν
> - <sup>w</sup> 30. N γνῷ ⇒ γνοῖ
> - <sup>x</sup> 31. N τῇ τρίτῃ ἡμέρᾳ ⇒ μετὰ τρεῖς ἡμέρας
> - <sup>y</sup> 33. N ἦλθεν εἰς Καπερναούμ ⇒ ἦλθον εἰς Καφαρναούμ
> - <sup>z</sup> 33. N πρὸς ἑαυτοὺς ⇒ -
> - <sup>a</sup> 37. N ἐὰν ἓν ⇒ ἂν ἓν
> - <sup>b</sup> 37. N ἐὰν ἐμὲ δέξηται ⇒ ἂν ἐμὲ δέχηται
> - <sup>c</sup> 38. N Ἀπεκρίθη δὲ αὐτῷ Ἰωάννης λέγων ⇒ Ἔφη αὐτῷ ὁ Ἰωάννης
> - <sup>d</sup> 38. B Ἰωάννης ⇒ ὁ Ἰωάννης
> - <sup>e</sup> 38. N τῷ ⇒ ἐν τῷ
> - <sup>f</sup> 38. N ὃς οὐκ ἀκολουθεῖ ἡμῖν καὶ ἐκωλύσαμεν ⇒ καὶ ἐκωλύομεν
> - <sup>g</sup> 38. N ὅτι οὐκ ἀκολουθεῖ ⇒ ὅτι οὐκ ἠκολούθει
> - <sup>h</sup> 40. N ὑμῶν ὑπὲρ ὑμῶν ⇒ ἡμῶν ὑπὲρ ἡμῶν
> - <sup>i</sup> 41. N μου ⇒ -
> - <sup>j</sup> 41. N οὐ ⇒ ὅτι οὐ
> - <sup>k</sup> 42. N ἐὰν ⇒ ἂν
> - <sup>l</sup> 42. N τῶν πιστευόντων εἰς ἐμέ ⇒ τούτων τῶν πιστευόντων [ εἰς ἐμέ ]
> - <sup>m</sup> 42. N λίθος μυλικὸς ⇒ μύλος ὀνικὸς
> - <sup>n</sup> 43. N σοι ἐστὶν ⇒ ἐστίν σε
> - <sup>o</sup> 43. N εἰς τὴν ζωὴν εἰσελθεῖν ⇒ εἰσελθεῖν εἰς τὴν ζωήν
> - <sup>p</sup> 45. B σοι ⇒ σε
> - <sup>q</sup> 45. N σοι ⇒ σε
> - <sup>r</sup> 47. N σοι ⇒ σέ
> - <sup>s</sup> 47. N τοῦ πυρός ⇒ -
> - <sup>t</sup> 49. N καὶ πᾶσα θυσία ἁλὶ ἁλισθήσεται ⇒ -
> - <sup>u</sup> 50. N ἅλας καὶ ⇒ ἅλα καὶ

## Chapter 10

<sup>1</sup> Κἀκεῖθεν<sup>a</sup> ἀναστὰς ἔρχεται εἰς τὰ ὅρια τῆς Ἰουδαίας διὰ<sup>b</sup> τοῦ πέραν τοῦ Ἰορδάνου· καὶ συμπορεύονται πάλιν ὄχλοι πρὸς αὐτόν· καί, ὡς εἰώθει, πάλιν ἐδίδασκεν αὐτούς.
<sup>2</sup> Καὶ προσελθόντες Φαρισαῖοι<sup>c</sup> ἐπηρώτησαν<sup>d</sup> αὐτόν, Εἰ ἔξεστιν ἀνδρὶ γυναῖκα ἀπολῦσαι, πειράζοντες αὐτόν.
<sup>3</sup> Ὁ δὲ ἀποκριθεὶς εἶπεν αὐτοῖς, Τί ὑμῖν ἐνετείλατο Μωσῆς;<sup>e</sup> 
<sup>4</sup> Οἱ δὲ εἶπον,<sup>f</sup> Μωσῆς ἐπέτρεψεν βιβλίον ἀποστασίου γράψαι, καὶ ἀπολῦσαι.
<sup>5</sup> Καὶ<sup>g</sup> ἀποκριθεὶς ὁ Ἰησοῦς εἶπεν αὐτοῖς, Πρὸς τὴν σκληροκαρδίαν ὑμῶν ἔγραψεν ὑμῖν τὴν ἐντολὴν ταύτην·
<sup>6</sup> ἀπὸ δὲ ἀρχῆς κτίσεως, ἄρσεν καὶ θῆλυ ἐποίησεν αὐτοὺς ὁ<sup>h</sup> θεός.
<sup>7</sup> Ἕνεκεν τούτου καταλείψει ἄνθρωπος τὸν πατέρα αὐτοῦ καὶ τὴν μητέρα, καὶ<sup>i</sup> προσκολληθήσεται πρὸς τὴν γυναῖκα αὐτοῦ,
<sup>8</sup> καὶ ἔσονται οἱ δύο εἰς σάρκα μίαν. Ὥστε οὐκέτι εἰσὶν δύο, ἀλλὰ μία σάρξ.
<sup>9</sup> Ὃ οὖν ὁ θεὸς συνέζευξεν, ἄνθρωπος μὴ χωριζέτω.
<sup>10</sup> Καὶ ἐν<sup>j</sup> τῇ οἰκίᾳ πάλιν οἱ μαθηταὶ αὐτοῦ<sup>k</sup> περὶ τοῦ αὐτοῦ ἐπηρώτησαν αὐτόν.
<sup>11</sup> Καὶ λέγει αὐτοῖς, Ὃς ἐὰν<sup>l</sup> ἀπολύσῃ τὴν γυναῖκα αὐτοῦ καὶ γαμήσῃ ἄλλην, μοιχᾶται ἐπ’ αὐτήν·
<sup>12</sup> καὶ ἐὰν γυνὴ<sup>m</sup> ἀπολύσῃ τὸν ἄνδρα αὐτῆς καὶ<sup>n</sup> γαμηθῇ ἄλλῳ, μοιχᾶται.

<sup>13</sup> Καὶ προσέφερον αὐτῷ παιδία, ἵνα ἅψηται<sup>o</sup> αὐτῶν· οἱ δὲ μαθηταὶ ἐπετίμων<sup>p</sup> τοῖς προσφέρουσιν.
<sup>14</sup> Ἰδὼν δὲ ὁ Ἰησοῦς ἠγανάκτησεν, καὶ εἶπεν αὐτοῖς, Ἄφετε τὰ παιδία ἔρχεσθαι πρός με· μὴ κωλύετε αὐτά· τῶν γὰρ τοιούτων ἐστὶν ἡ βασιλεία τοῦ θεοῦ.
<sup>15</sup> Ἀμὴν λέγω ὑμῖν, ὃς ἐὰν<sup>q</sup> μὴ δέξηται τὴν βασιλείαν τοῦ θεοῦ ὡς παιδίον, οὐ μὴ εἰσέλθῃ εἰς αὐτήν.
<sup>16</sup> Καὶ ἐναγκαλισάμενος αὐτά, τιθεὶς<sup>r</sup> τὰς χεῖρας ἐπ’ αὐτά, εὐλόγει<sup>s</sup> αὐτά.

<sup>17</sup> Καὶ ἐκπορευομένου αὐτοῦ εἰς ὁδόν, προσδραμὼν εἷς καὶ γονυπετήσας αὐτὸν ἐπηρώτα αὐτόν, Διδάσκαλε ἀγαθέ, τί ποιήσω ἵνα ζωὴν αἰώνιον κληρονομήσω;
<sup>18</sup> Ὁ δὲ Ἰησοῦς εἶπεν αὐτῷ, Τί με λέγεις ἀγαθόν; Οὐδεὶς ἀγαθός, εἰ μὴ εἷς, ὁ θεός.
<sup>19</sup> Τὰς ἐντολὰς οἶδας, Μὴ μοιχεύσῃς,<sup>t</sup> μὴ φονεύσῃς, μὴ κλέψῃς, μὴ ψευδομαρτυρήσῃς, μὴ ἀποστερήσῃς, τίμα τὸν πατέρα σου καὶ τὴν μητέρα.
<sup>20</sup> Ὁ δὲ ἀποκριθεὶς<sup>u</sup> εἶπεν αὐτῷ, Διδάσκαλε, ταῦτα πάντα ἐφυλαξάμην ἐκ νεότητός μου.
<sup>21</sup> Ὁ δὲ Ἰησοῦς ἐμβλέψας αὐτῷ ἠγάπησεν αὐτόν, καὶ εἶπεν αὐτῷ, Ἕν σοι<sup>v</sup> ὑστερεῖ· ὕπαγε, ὅσα ἔχεις πώλησον, καὶ δὸς πτωχοῖς,<sup>w</sup> καὶ ἕξεις θησαυρὸν ἐν οὐρανῷ· καὶ δεῦρο, ἀκολούθει μοι, ἄρας<sup>x</sup> τὸν σταυρόν.
<sup>22</sup> Ὁ δὲ στυγνάσας ἐπὶ τῷ λόγῳ ἀπῆλθεν λυπούμενος· ἦν γὰρ ἔχων κτήματα πολλά.

<sup>23</sup> Καὶ περιβλεψάμενος ὁ Ἰησοῦς λέγει τοῖς μαθηταῖς αὐτοῦ, Πῶς δυσκόλως οἱ τὰ χρήματα ἔχοντες εἰς τὴν βασιλείαν τοῦ θεοῦ εἰσελεύσονται.
<sup>24</sup> Οἱ δὲ μαθηταὶ ἐθαμβοῦντο ἐπὶ τοῖς λόγοις αὐτοῦ. Ὁ δὲ Ἰησοῦς πάλιν ἀποκριθεὶς λέγει αὐτοῖς, Τέκνα, πῶς δύσκολόν ἐστιν τοὺς<sup>y</sup> πεποιθότας ἐπὶ χρήμασιν εἰς τὴν βασιλείαν τοῦ θεοῦ εἰσελθεῖν.
<sup>25</sup> Εὐκοπώτερόν ἐστιν κάμηλον διὰ τῆς<sup>z</sup> τρυμαλιᾶς τῆς ῥαφίδος εἰσελθεῖν, ἢ πλούσιον εἰς τὴν βασιλείαν τοῦ θεοῦ εἰσελθεῖν.
<sup>26</sup> Οἱ δὲ περισσῶς ἐξεπλήσσοντο, λέγοντες πρὸς ἑαυτούς, Καὶ τίς δύναται σωθῆναι;
<sup>27</sup> Ἐμβλέψας δὲ<sup>a</sup> αὐτοῖς ὁ Ἰησοῦς λέγει, Παρὰ ἀνθρώποις ἀδύνατον, ἀλλ’ οὐ παρὰ θεῷ· πάντα γὰρ δυνατά ἐστιν<sup>b</sup> παρὰ τῷ θεῷ.
<sup>28</sup> Ἤρξατο ὁ<sup>c</sup> Πέτρος λέγειν αὐτῷ, Ἰδού, ἡμεῖς ἀφήκαμεν πάντα καὶ ἠκολουθήσαμέν<sup>d</sup> σοι.
<sup>29</sup> Ἀποκριθεὶς<sup>e</sup> ὁ Ἰησοῦς εἶπεν, Ἀμὴν λέγω ὑμῖν, οὐδείς ἐστιν ὃς ἀφῆκεν οἰκίαν, ἢ ἀδελφούς, ἢ ἀδελφάς, ἢ πατέρα,<sup>f</sup> ἢ μητέρα, ἢ γυναῖκα, ἢ τέκνα, ἢ ἀγρούς, ἕνεκεν ἐμοῦ καὶ ἕνεκεν τοῦ εὐαγγελίου,<sup>g</sup> 
<sup>30</sup> ἐὰν μὴ λάβῃ ἑκατονταπλασίονα νῦν ἐν τῷ καιρῷ τούτῳ, οἰκίας καὶ ἀδελφοὺς καὶ ἀδελφὰς καὶ μητέρας καὶ τέκνα καὶ ἀγρούς, μετὰ διωγμῶν, καὶ ἐν τῷ αἰῶνι τῷ ἐρχομένῳ ζωὴν αἰώνιον.
<sup>31</sup> Πολλοὶ δὲ ἔσονται πρῶτοι ἔσχατοι, καὶ<sup>h</sup> ἔσχατοι<sup>i</sup> πρῶτοι.

<sup>32</sup> Ἦσαν δὲ ἐν τῇ ὁδῷ ἀναβαίνοντες εἰς Ἱεροσόλυμα· καὶ ἦν προάγων αὐτοὺς ὁ Ἰησοῦς, καὶ ἐθαμβοῦντο, καὶ<sup>j</sup> ἀκολουθοῦντες ἐφοβοῦντο. Καὶ παραλαβὼν πάλιν τοὺς δώδεκα, ἤρξατο αὐτοῖς λέγειν τὰ μέλλοντα αὐτῷ συμβαίνειν·
<sup>33</sup> ὅτι Ἰδού, ἀναβαίνομεν εἰς Ἱεροσόλυμα, καὶ ὁ υἱὸς τοῦ ἀνθρώπου παραδοθήσεται τοῖς ἀρχιερεῦσιν καὶ γραμματεῦσιν,<sup>k</sup> καὶ κατακρινοῦσιν αὐτὸν θανάτῳ, καὶ παραδώσουσιν αὐτὸν τοῖς ἔθνεσιν,
<sup>34</sup> καὶ ἐμπαίξουσιν αὐτῷ, καὶ μαστιγώσουσιν<sup>l</sup> αὐτόν, καὶ ἐμπτύσουσιν αὐτῷ, καὶ ἀποκτενοῦσιν αὐτόν·<sup>m</sup> καὶ τῇ τρίτῃ ἡμέρᾳ ἀναστήσεται.

<sup>35</sup> Καὶ προσπορεύονται αὐτῷ Ἰάκωβος καὶ Ἰωάννης οἱ υἱοὶ Ζεβεδαίου, λέγοντες,<sup>n</sup> Διδάσκαλε, θέλομεν ἵνα ὃ ἐὰν αἰτήσωμεν,<sup>o</sup> ποιήσῃς ἡμῖν.
<sup>36</sup> Ὁ δὲ εἶπεν αὐτοῖς, Τί θέλετε ποιῆσαί<sup>p</sup> με ὑμῖν;
<sup>37</sup> Οἱ δὲ εἶπον<sup>q</sup> αὐτῷ, Δὸς ἡμῖν, ἵνα εἷς ἐκ<sup>r</sup> δεξιῶν σου καὶ εἷς ἐξ εὐωνύμων<sup>s</sup> σου καθίσωμεν ἐν τῇ δόξῃ σου.
<sup>38</sup> Ὁ δὲ Ἰησοῦς εἶπεν αὐτοῖς, Οὐκ οἴδατε τί αἰτεῖσθε. Δύνασθε πιεῖν τὸ ποτήριον ὃ ἐγὼ πίνω, καὶ<sup>t</sup> τὸ βάπτισμα ὃ ἐγὼ βαπτίζομαι βαπτισθῆναι;
<sup>39</sup> Οἱ δὲ εἶπον<sup>u</sup> αὐτῷ, Δυνάμεθα. Ὁ δὲ Ἰησοῦς εἶπεν αὐτοῖς, Τὸ μὲν<sup>v</sup> ποτήριον ὃ ἐγὼ πίνω πίεσθε, καὶ τὸ βάπτισμα ὃ ἐγὼ βαπτίζομαι βαπτισθήσεσθε·
<sup>40</sup> τὸ δὲ καθίσαι ἐκ δεξιῶν μου καὶ<sup>w</sup> ἐξ εὐωνύμων οὐκ ἔστιν ἐμὸν δοῦναι, ἀλλ’ οἷς ἡτοίμασται.
<sup>41</sup> Καὶ ἀκούσαντες οἱ δέκα ἤρξαντο ἀγανακτεῖν περὶ Ἰακώβου καὶ Ἰωάννου.
<sup>42</sup> Ὁ<sup>x</sup> δὲ Ἰησοῦς προσκαλεσάμενος αὐτοὺς λέγει αὐτοῖς, Οἴδατε ὅτι οἱ δοκοῦντες ἄρχειν τῶν ἐθνῶν κατακυριεύουσιν αὐτῶν, καὶ οἱ μεγάλοι αὐτῶν κατεξουσιάζουσιν αὐτῶν.
<sup>43</sup> Οὐχ οὕτως δὲ ἔσται<sup>y</sup> ἐν ὑμῖν· ἀλλ’ ὃς ἐὰν<sup>z</sup> θέλῃ γενέσθαι μέγας ἐν ὑμῖν ἔσται ὑμῶν διάκονος·
<sup>44</sup> καὶ ὃς ἐὰν<sup>a</sup> θέλῃ ὑμῶν γενέσθαι πρῶτος, ἔσται πάντων δοῦλος.
<sup>45</sup> Καὶ γὰρ ὁ υἱὸς τοῦ ἀνθρώπου οὐκ ἦλθεν διακονηθῆναι, ἀλλὰ διακονῆσαι, καὶ δοῦναι τὴν ψυχὴν αὐτοῦ λύτρον ἀντὶ πολλῶν.

<sup>46</sup> Καὶ ἔρχονται εἰς Ἰεριχώ· καὶ ἐκπορευομένου αὐτοῦ ἀπὸ Ἰεριχώ, καὶ τῶν μαθητῶν αὐτοῦ, καὶ ὄχλου ἱκανοῦ, υἱὸς<sup>b</sup> Τιμαίου Βαρτίμαιος ὁ<sup>c</sup> τυφλὸς ἐκάθητο παρὰ τὴν ὁδὸν προσαιτῶν.<sup>d</sup> 
<sup>47</sup> Καὶ ἀκούσας ὅτι Ἰησοῦς ὁ Ναζωραῖός<sup>e</sup> ἐστιν, ἤρξατο κράζειν καὶ λέγειν, Ὁ<sup>f</sup> υἱὸς Δαυίδ, Ἰησοῦ, ἐλέησόν με.
<sup>48</sup> Καὶ ἐπετίμων αὐτῷ πολλοί, ἵνα σιωπήσῃ· ὁ δὲ πολλῷ μᾶλλον ἔκραζεν, Υἱὲ Δαυίδ, ἐλέησόν με.
<sup>49</sup> Καὶ στὰς ὁ Ἰησοῦς εἶπεν αὐτὸν<sup>g</sup> φωνηθῆναι· καὶ φωνοῦσιν τὸν τυφλόν, λέγοντες αὐτῷ, Θάρσει· ἔγειραι,<sup>h</sup> φωνεῖ σε.
<sup>50</sup> Ὁ δὲ ἀποβαλὼν τὸ ἱμάτιον αὐτοῦ ἀναστὰς<sup>i</sup> ἦλθεν πρὸς τὸν Ἰησοῦν.
<sup>51</sup> Καὶ ἀποκριθεὶς λέγει<sup>j</sup> αὐτῷ ὁ Ἰησοῦς, Τί θέλεις<sup>k</sup> ποιήσω σοί; Ὁ δὲ τυφλὸς εἶπεν αὐτῷ, Ῥαββουνί, ἵνα ἀναβλέψω.
<sup>52</sup> Ὁ<sup>l</sup> δὲ Ἰησοῦς εἶπεν αὐτῷ, Ὕπαγε· ἡ πίστις σου σέσωκέν σε. Καὶ εὐθέως<sup>m</sup> ἀνέβλεψεν, καὶ ἠκολούθει τῷ<sup>n</sup> Ἰησοῦ ἐν τῇ ὁδῷ.

> - <sup>a</sup> 1. N Κἀκεῖθεν ⇒ Καὶ ἐκεῖθεν
> - <sup>b</sup> 1. N διὰ τοῦ ⇒ [ καὶ ]
> - <sup>c</sup> 2. B Φαρισαῖοι ⇒ οἱ Φαρισαῖοι
> - <sup>d</sup> 2. N ἐπηρώτησαν ⇒ ἐπηρώτων
> - <sup>e</sup> 3. N Μωσῆς ⇒ Μωϋσῆς
> - <sup>f</sup> 4. N εἶπον Μωσῆς ἐπέτρεψεν ⇒ εἶπαν Ἐπέτρεψεν Μωϋσῆς
> - <sup>g</sup> 5. N Καὶ ἀποκριθεὶς ὁ ⇒ Ὁ δὲ
> - <sup>h</sup> 6. N ὁ θεός ⇒ -
> - <sup>i</sup> 7. N καὶ προσκολληθήσεται πρὸς τὴν γυναῖκα αὐτοῦ ⇒ [ καὶ προσκολληθήσεται πρὸς τὴν γυναῖκα αὐτοῦ ]
> - <sup>j</sup> 10. N ἐν τῇ οἰκίᾳ ⇒ εἰς τὴν οἰκίαν
> - <sup>k</sup> 10. N αὐτοῦ περὶ τοῦ αὐτοῦ ἐπηρώτησαν ⇒ περὶ τούτου ἐπηρώτων
> - <sup>l</sup> 11. N ἐὰν ⇒ ἂν
> - <sup>m</sup> 12. N γυνὴ ἀπολύσῃ ⇒ αὐτὴ ἀπολύσασα
> - <sup>n</sup> 12. N καὶ γαμηθῇ ἄλλῳ ⇒ γαμήσῃ ἄλλον
> - <sup>o</sup> 13. N ἅψηται αὐτῶν ⇒ αὐτῶν ἅψηται
> - <sup>p</sup> 13. N ἐπετίμων τοῖς προσφέρουσιν ⇒ ἐπετίμησαν αὐτοῖς
> - <sup>q</sup> 15. N ἐὰν ⇒ ἂν
> - <sup>r</sup> 16. N τιθεὶς ⇒ κατευλόγει τιθεὶς
> - <sup>s</sup> 16. N εὐλόγει αὐτά ⇒ -
> - <sup>t</sup> 19. N μοιχεύσῃς μὴ φονεύσῃς ⇒ φονεύσῃς μὴ μοιχεύσῃς
> - <sup>u</sup> 20. N ἀποκριθεὶς εἶπεν ⇒ ἔφη
> - <sup>v</sup> 21. N σοι ⇒ σε
> - <sup>w</sup> 21. N πτωχοῖς ⇒ [ τοῖς ] πτωχοῖς
> - <sup>x</sup> 21. N ἄρας τὸν σταυρόν ⇒ -
> - <sup>y</sup> 24. N τοὺς πεποιθότας ἐπὶ χρήμασιν ⇒ -
> - <sup>z</sup> 25. N τῆς τρυμαλιᾶς τῆς ῥαφίδος εἰσελθεῖν ⇒ [ τῆς ] τρυμαλιᾶς [ τῆς ] ῥαφίδος διελθεῖν
> - <sup>a</sup> 27. N δὲ ⇒ -
> - <sup>b</sup> 27. N ἐστιν ⇒ -
> - <sup>c</sup> 28. N ὁ Πέτρος λέγειν ⇒ λέγειν ὁ Πέτρος
> - <sup>d</sup> 28. N ἠκολουθήσαμέν ⇒ ἠκολουθήκαμέν
> - <sup>e</sup> 29. B Ἀποκριθεὶς ⇒ Ἀποκριθεὶς δὲ
> - <sup>f</sup> 29. N Ἀποκριθεὶς ὁ Ἰησοῦς εἶπεν ⇒ Ἔφη ὁ Ἰησοῦς
> - <sup>g</sup> 29. N πατέρα ἢ μητέρα ἢ γυναῖκα ⇒ μητέρα ἢ πατέρα
> - <sup>h</sup> 31. B καὶ ἔσχατοι ⇒ καὶ οἱ ἔσχατοι
> - <sup>i</sup> 31. N καὶ ἔσχατοι ⇒ καὶ [ οἱ ] ἔσχατοι
> - <sup>j</sup> 32. N καὶ ἀκολουθοῦντες ⇒ οἱ δὲ ἀκολουθοῦντες
> - <sup>k</sup> 33. N γραμματεῦσιν ⇒ τοῖς γραμματεῦσιν
> - <sup>l</sup> 34. N μαστιγώσουσιν αὐτόν καὶ ἐμπτύσουσιν αὐτῷ ⇒ ἐμπτύσουσιν αὐτῷ καὶ μαστιγώσουσιν αὐτόν
> - <sup>m</sup> 34. N αὐτόν καὶ τῇ τρίτῃ ἡμέρᾳ ⇒ καὶ μετὰ τρεῖς ἡμέρας
> - <sup>n</sup> 35. N λέγοντες ⇒ λέγοντες αὐτῷ
> - <sup>o</sup> 35. N αἰτήσωμεν ⇒ αἰτήσωμέν σε
> - <sup>p</sup> 36. N ποιῆσαί με ⇒ [ με ] ποιήσω
> - <sup>q</sup> 37. N εἶπον ⇒ εἶπαν
> - <sup>r</sup> 37. N ἐκ δεξιῶν σου ⇒ σου ἐκ δεξιῶν
> - <sup>s</sup> 37. N εὐωνύμων σου ⇒ ἀριστερῶν
> - <sup>t</sup> 38. N καὶ ⇒ ἢ
> - <sup>u</sup> 39. N εἶπον ⇒ εἶπαν
> - <sup>v</sup> 39. N μὲν ⇒ -
> - <sup>w</sup> 40. N καὶ ⇒ ἢ
> - <sup>x</sup> 42. N Ὁ δὲ Ἰησοῦς προσκαλεσάμενος αὐτοὺς ⇒ Καὶ προσκαλεσάμενος αὐτοὺς ὁ Ἰησοῦς
> - <sup>y</sup> 43. N ἔσται ἐν ⇒ ἐστιν ἐν
> - <sup>z</sup> 43. N ἐὰν θέλῃ γενέσθαι μέγας ⇒ ἂν θέλῃ μέγας γενέσθαι
> - <sup>a</sup> 44. N ἐὰν θέλῃ ὑμῶν γενέσθαι ⇒ ἂν θέλῃ ἐν ὑμῖν εἶναι
> - <sup>b</sup> 46. N υἱὸς ⇒ ὁ υἱὸς
> - <sup>c</sup> 46. N ὁ τυφλὸς ⇒ τυφλὸς προσαίτης
> - <sup>d</sup> 46. N προσαιτῶν ⇒ -
> - <sup>e</sup> 47. N Ναζωραῖός ⇒ Ναζαρηνός
> - <sup>f</sup> 47. N Ὁ υἱὸς ⇒ Υἱὲ
> - <sup>g</sup> 49. N αὐτὸν φωνηθῆναι ⇒ Φωνήσατε αὐτόν
> - <sup>h</sup> 49. N ἔγειραι ⇒ ἔγειρε
> - <sup>i</sup> 50. N ἀναστὰς ⇒ ἀναπηδήσας
> - <sup>j</sup> 51. N λέγει αὐτῷ ὁ Ἰησοῦς ⇒ αὐτῷ ὁ Ἰησοῦς εἶπεν
> - <sup>k</sup> 51. N θέλεις ποιήσω σοί ⇒ σοι θέλεις ποιήσω
> - <sup>l</sup> 52. N Ὁ δὲ ⇒ Καὶ ὁ
> - <sup>m</sup> 52. N εὐθέως ⇒ εὐθὺς
> - <sup>n</sup> 52. N τῷ Ἰησοῦ ⇒ αὐτῷ

## Chapter 11

<sup>1</sup> Καὶ ὅτε ἐγγίζουσιν εἰς Ἱερουσαλήμ,<sup>a</sup> εἰς Βηθσφαγὴ<sup>b</sup> καὶ Βηθανίαν, πρὸς τὸ ὄρος τῶν Ἐλαιῶν, ἀποστέλλει δύο τῶν μαθητῶν αὐτοῦ,
<sup>2</sup> καὶ λέγει αὐτοῖς, Ὑπάγετε εἰς τὴν κώμην τὴν κατέναντι ὑμῶν· καὶ εὐθέως<sup>c</sup> εἰσπορευόμενοι εἰς αὐτὴν εὑρήσετε πῶλον δεδεμένον, ἐφ’ ὃν οὐδεὶς ἀνθρώπων<sup>d</sup> κεκάθικεν· λύσαντες αὐτὸν ἀγάγετε.
<sup>3</sup> Καὶ ἐάν τις ὑμῖν εἴπῃ, Τί ποιεῖτε τοῦτο; εἴπατε ὅτι<sup>e</sup> Ὁ κύριος αὐτοῦ χρείαν ἔχει· καὶ εὐθέως<sup>f</sup> αὐτὸν ἀποστέλλει ὧδε.<sup>g</sup> 
<sup>4</sup> Ἀπῆλθον<sup>h</sup> δὲ καὶ εὗρον πῶλον<sup>i</sup> δεδεμένον πρὸς τὴν<sup>j</sup> θύραν ἔξω ἐπὶ τοῦ ἀμφόδου, καὶ λύουσιν αὐτόν.
<sup>5</sup> Καί τινες τῶν ἐκεῖ ἑστηκότων ἔλεγον αὐτοῖς, Τί ποιεῖτε λύοντες τὸν πῶλον;
<sup>6</sup> Οἱ δὲ εἶπον<sup>k</sup> αὐτοῖς καθὼς ἐνετείλατο<sup>l</sup> ὁ Ἰησοῦς· καὶ ἀφῆκαν αὐτούς.
<sup>7</sup> Καὶ ἤγαγον<sup>m</sup> τὸν πῶλον πρὸς τὸν Ἰησοῦν· καὶ ἐπέβαλον<sup>n</sup> αὐτῷ τὰ ἱμάτια αὐτῶν, καὶ ἐκάθισεν ἐπ’ αὐτῷ.<sup>o</sup> 
<sup>8</sup> Πολλοὶ<sup>p</sup> δὲ τὰ ἱμάτια αὐτῶν ἔστρωσαν εἰς τὴν ὁδόν· ἄλλοι δὲ στοιβάδας<sup>q</sup> ἔκοπτον ἐκ τῶν δένδρων,<sup>r</sup> καὶ ἐστρώννυον εἰς τὴν ὁδόν.
<sup>9</sup> Καὶ οἱ προάγοντες καὶ οἱ ἀκολουθοῦντες ἔκραζον, λέγοντες,<sup>s</sup> Ὡσαννά· εὐλογημένος ὁ ἐρχόμενος ἐν ὀνόματι κυρίου.
<sup>10</sup> Εὐλογημένη ἡ ἐρχομένη βασιλεία ἐν<sup>t</sup> ὀνόματι κυρίου τοῦ πατρὸς ἡμῶν Δαυίδ. Ὡσαννὰ ἐν τοῖς ὑψίστοις.

<sup>11</sup> Καὶ εἰσῆλθεν εἰς Ἱεροσόλυμα ὁ<sup>u</sup> Ἰησοῦς, καὶ εἰς τὸ ἱερόν· καὶ περιβλεψάμενος πάντα, ὀψίας ἤδη οὔσης τῆς ὥρας, ἐξῆλθεν εἰς Βηθανίαν μετὰ τῶν δώδεκα.

<sup>12</sup> Καὶ τῇ ἐπαύριον ἐξελθόντων αὐτῶν ἀπὸ Βηθανίας, ἐπείνασεν.
<sup>13</sup> Καὶ ἰδὼν συκῆν μακρόθεν,<sup>v</sup> ἔχουσαν φύλλα, ἦλθεν εἰ ἄρα εὑρήσει<sup>w</sup> τι ἐν αὐτῇ· καὶ ἐλθὼν ἐπ’ αὐτήν, οὐδὲν εὗρεν εἰ μὴ φύλλα· οὐ<sup>x</sup> γὰρ ἦν καιρὸς σύκων.
<sup>14</sup> Καὶ ἀποκριθεὶς ὁ<sup>y</sup> Ἰησοῦς εἶπεν αὐτῇ, Μηκέτι ἐκ<sup>z</sup> σοῦ εἰς τὸν αἰῶνα μηδεὶς καρπὸν φάγοι. Καὶ ἤκουον οἱ μαθηταὶ αὐτοῦ.

<sup>15</sup> Καὶ ἔρχονται εἰς Ἱεροσόλυμα· καὶ εἰσελθὼν ὁ<sup>a</sup> Ἰησοῦς εἰς τὸ ἱερὸν ἤρξατο ἐκβάλλειν τοὺς πωλοῦντας καὶ ἀγοράζοντας<sup>b</sup> ἐν τῷ ἱερῷ· καὶ τὰς τραπέζας τῶν κολλυβιστῶν, καὶ τὰς καθέδρας τῶν πωλούντων τὰς περιστερὰς κατέστρεψεν·
<sup>16</sup> καὶ οὐκ ἤφιεν ἵνα τις διενέγκῃ σκεῦος διὰ τοῦ ἱεροῦ.
<sup>17</sup> Καὶ ἐδίδασκεν, λέγων<sup>c</sup> αὐτοῖς, Οὐ γέγραπται ὅτι Ὁ οἶκός μου οἶκος προσευχῆς κληθήσεται πᾶσιν τοῖς ἔθνεσιν; Ὑμεῖς δὲ ἐποιήσατε<sup>d</sup> αὐτὸν σπήλαιον λῃστῶν.
<sup>18</sup> Καὶ ἤκουσαν οἱ γραμματεῖς<sup>e</sup> καὶ οἱ ἀρχιερεῖς, καὶ ἐζήτουν πῶς αὐτὸν ἀπολέσωσιν· ἐφοβοῦντο γὰρ αὐτόν, ὅτι<sup>f</sup> πᾶς ὁ ὄχλος ἐξεπλήσσετο ἐπὶ τῇ διδαχῇ αὐτοῦ.

<sup>19</sup> Καὶ ὅτε<sup>g</sup> ὀψὲ ἐγένετο, ἐξεπορεύετο<sup>h</sup> ἔξω τῆς πόλεως.

<sup>20</sup> Καὶ πρωὶ̈<sup>i</sup> παραπορευόμενοι, εἶδον τὴν συκῆν ἐξηραμμένην ἐκ ῥιζῶν.
<sup>21</sup> Καὶ ἀναμνησθεὶς ὁ Πέτρος λέγει αὐτῷ, Ῥαββί, ἴδε, ἡ συκῆ ἣν κατηράσω ἐξήρανται.
<sup>22</sup> Καὶ ἀποκριθεὶς ὁ Ἰησοῦς λέγει αὐτοῖς, Ἔχετε πίστιν θεοῦ.
<sup>23</sup> Ἀμὴν γὰρ<sup>j</sup> λέγω ὑμῖν ὅτι ὃς ἂν εἴπῃ τῷ ὄρει τούτῳ, Ἄρθητι, καὶ βλήθητι εἰς τὴν θάλασσαν, καὶ μὴ διακριθῇ ἐν τῇ καρδίᾳ αὐτοῦ, ἀλλὰ πιστεύσῃ<sup>k</sup> ὅτι ἃ<sup>l</sup> λέγει γίνεται· ἔσται αὐτῷ ὃ<sup>m</sup> ἐὰν εἴπῃ.
<sup>24</sup> Διὰ τοῦτο λέγω ὑμῖν, Πάντα ὅσα ἂν<sup>n</sup> προσευχόμενοι αἰτῆσθε,<sup>o</sup> πιστεύετε ὅτι λαμβάνετε,<sup>p</sup> καὶ ἔσται ὑμῖν.
<sup>25</sup> Καὶ ὅταν στήκητε<sup>q</sup> προσευχόμενοι, ἀφίετε εἴ τι ἔχετε κατά τινος· ἵνα καὶ ὁ πατὴρ ὑμῶν ὁ ἐν τοῖς οὐρανοῖς ἀφῇ ὑμῖν τὰ παραπτώματα ὑμῶν.
<sup>26</sup> Εἰ δὲ ὑμεῖς οὐκ ἀφίετε, οὐδὲ ὁ πατὴρ ὑμῶν ὁ ἐν τοῖς οὐρανοῖς ἀφήσει τὰ παραπτώματα ὑμῶν.

<sup>27</sup> Καὶ ἔρχονται πάλιν εἰς Ἱεροσόλυμα· καὶ ἐν τῷ ἱερῷ περιπατοῦντος αὐτοῦ, ἔρχονται πρὸς αὐτὸν οἱ ἀρχιερεῖς καὶ οἱ γραμματεῖς καὶ οἱ πρεσβύτεροι,
<sup>28</sup> καὶ λέγουσιν<sup>r</sup> αὐτῷ, Ἐν ποίᾳ ἐξουσίᾳ ταῦτα ποιεῖς; Καὶ<sup>s</sup> τίς σοι τὴν<sup>t</sup> ἐξουσίαν ταύτην ἔδωκεν ἵνα ταῦτα ποιῇς;
<sup>29</sup> Ὁ δὲ Ἰησοῦς ἀποκριθεὶς<sup>u</sup> εἶπεν αὐτοῖς, Ἐπερωτήσω ὑμᾶς καὶ<sup>v</sup> ἐγὼ ἕνα λόγον, καὶ ἀποκρίθητέ μοι, καὶ ἐρῶ ὑμῖν ἐν ποίᾳ ἐξουσίᾳ ταῦτα ποιῶ.
<sup>30</sup> Τὸ βάπτισμα Ἰωάννου<sup>w</sup> ἐξ οὐρανοῦ ἦν, ἢ ἐξ ἀνθρώπων; Ἀποκρίθητέ μοι.
<sup>31</sup> Καὶ ἐλογίζοντο<sup>x</sup> πρὸς ἑαυτούς, λέγοντες, Ἐὰν εἴπωμεν, Ἐξ οὐρανοῦ, ἐρεῖ, Διὰ τί οὖν<sup>y</sup> οὐκ ἐπιστεύσατε αὐτῷ;
<sup>32</sup> Ἀλλ’<sup>z</sup> εἴπωμεν, Ἐξ ἀνθρώπων, ἐφοβοῦντο τὸν λαόν·<sup>a</sup> ἅπαντες γὰρ εἶχον τὸν Ἰωάννην, ὅτι<sup>b</sup> ὄντως προφήτης ἦν.
<sup>33</sup> Καὶ ἀποκριθέντες λέγουσιν<sup>c</sup> τῷ Ἰησοῦ, Οὐκ οἴδαμεν. Καὶ ὁ Ἰησοῦς ἀποκριθεὶς<sup>d</sup> λέγει αὐτοῖς, Οὐδὲ ἐγὼ λέγω ὑμῖν ἐν ποίᾳ ἐξουσίᾳ ταῦτα ποιῶ.

> - <sup>a</sup> 1. N Ἱερουσαλήμ εἰς Βηθσφαγὴ ⇒ Ἱεροσόλυμα εἰς Βηθφαγὴ
> - <sup>b</sup> 1. B Βηθσφαγὴ ⇒ Βηθφαγὴ
> - <sup>c</sup> 2. N εὐθέως ⇒ εὐθὺς
> - <sup>d</sup> 2. N ἀνθρώπων κεκάθικεν λύσαντες αὐτὸν ἀγάγετε ⇒ οὔπω ἀνθρώπων ἐκάθισεν λύσατε αὐτὸν καὶ φέρετε
> - <sup>e</sup> 3. N ὅτι ⇒ -
> - <sup>f</sup> 3. N εὐθέως ⇒ εὐθὺς
> - <sup>g</sup> 3. N ὧδε ⇒ πάλιν ὧδε
> - <sup>h</sup> 4. N Ἀπῆλθον δὲ ⇒ Καὶ ἀπῆλθον
> - <sup>i</sup> 4. B πῶλον ⇒ τὸν πῶλον
> - <sup>j</sup> 4. N τὴν ⇒ -
> - <sup>k</sup> 6. N εἶπον ⇒ εἶπαν
> - <sup>l</sup> 6. N ἐνετείλατο ⇒ εἶπεν
> - <sup>m</sup> 7. N ἤγαγον ⇒ φέρουσιν
> - <sup>n</sup> 7. N ἐπέβαλον ⇒ ἐπιβάλλουσιν
> - <sup>o</sup> 7. N ἐπ’ αὐτῷ ⇒ ἐπ’ αὐτόν
> - <sup>p</sup> 8. N Πολλοὶ δὲ τὰ ⇒ Καὶ πολλοὶ τὰ
> - <sup>q</sup> 8. N στοιβάδας ἔκοπτον ⇒ στιβάδας κόψαντες
> - <sup>r</sup> 8. N δένδρων καὶ ἐστρώννυον εἰς τὴν ὁδόν ⇒ ἀγρῶν
> - <sup>s</sup> 9. N λέγοντες ⇒ -
> - <sup>t</sup> 10. N ἐν ὀνόματι κυρίου ⇒ -
> - <sup>u</sup> 11. N ὁ Ἰησοῦς καὶ ⇒ -
> - <sup>v</sup> 13. N μακρόθεν ⇒ ἀπὸ μακρόθεν
> - <sup>w</sup> 13. N εὑρήσει τι ⇒ τι εὑρήσει
> - <sup>x</sup> 13. N οὐ γὰρ ἦν καιρὸς ⇒ ὁ γὰρ καιρὸς οὐκ ἦν
> - <sup>y</sup> 14. N ὁ Ἰησοῦς ⇒ -
> - <sup>z</sup> 14. N ἐκ σοῦ εἰς τὸν αἰῶνα ⇒ εἰς τὸν αἰῶνα ἐκ σοῦ
> - <sup>a</sup> 15. N ὁ Ἰησοῦς ⇒ -
> - <sup>b</sup> 15. N ἀγοράζοντας ⇒ τοὺς ἀγοράζοντας
> - <sup>c</sup> 17. N λέγων ⇒ καὶ ἔλεγεν
> - <sup>d</sup> 17. N ἐποιήσατε ⇒ πεποιήκατε
> - <sup>e</sup> 18. N γραμματεῖς καὶ οἱ ἀρχιερεῖς ⇒ ἀρχιερεῖς καὶ οἱ γραμματεῖς
> - <sup>f</sup> 18. N ὅτι πᾶς ⇒ πᾶς γὰρ
> - <sup>g</sup> 19. N ὅτε ⇒ ὅταν
> - <sup>h</sup> 19. N ἐξεπορεύετο ⇒ ἐξεπορεύοντο
> - <sup>i</sup> 20. N πρωὶ ̈ παραπορευόμενοι ⇒ παραπορευόμενοι πρωί ̈
> - <sup>j</sup> 23. N γὰρ ⇒ -
> - <sup>k</sup> 23. N πιστεύσῃ ⇒ πιστεύῃ
> - <sup>l</sup> 23. N ἃ λέγει ⇒ ὃ λαλεῖ
> - <sup>m</sup> 23. N ὃ ἐὰν εἴπῃ ⇒ -
> - <sup>n</sup> 24. N ἂν προσευχόμενοι αἰτῆσθε ⇒ προσεύχεσθε καὶ αἰτεῖσθε
> - <sup>o</sup> 24. B αἰτῆσθε ⇒ αἰτεῖσθε
> - <sup>p</sup> 24. N λαμβάνετε ⇒ ἐλάβετε
> - <sup>q</sup> 25. N στήκητε ⇒ στήκετε
> - <sup>r</sup> 28. N λέγουσιν ⇒ ἔλεγον
> - <sup>s</sup> 28. N Καὶ τίς ⇒ Ἢ τίς
> - <sup>t</sup> 28. N τὴν ἐξουσίαν ταύτην ἔδωκεν ⇒ ἔδωκεν τὴν ἐξουσίαν ταύτην
> - <sup>u</sup> 29. N ἀποκριθεὶς ⇒ -
> - <sup>v</sup> 29. N καὶ ἐγὼ ⇒ -
> - <sup>w</sup> 30. N Ἰωάννου ⇒ τὸ Ἰωάννου
> - <sup>x</sup> 31. N ἐλογίζοντο ⇒ διελογίζοντο
> - <sup>y</sup> 31. N οὖν ⇒ [ οὖν ]
> - <sup>z</sup> 32. N Ἀλλ’ ⇒ Ἀλλὰ
> - <sup>a</sup> 32. N λαόν ⇒ ὄχλον
> - <sup>b</sup> 32. N ὅτι ὄντως ⇒ ὄντως ὅτι
> - <sup>c</sup> 33. N λέγουσιν τῷ Ἰησοῦ ⇒ τῷ Ἰησοῦ λέγουσιν
> - <sup>d</sup> 33. N ἀποκριθεὶς ⇒ -

## Chapter 12

<sup>1</sup> Καὶ ἤρξατο αὐτοῖς ἐν παραβολαῖς λέγειν,<sup>a</sup> Ἀμπελῶνα ἐφύτευσεν<sup>b</sup> ἄνθρωπος, καὶ περιέθηκεν φραγμόν, καὶ ὤρυξεν ὑπολήνιον, καὶ ᾠκοδόμησεν πύργον, καὶ ἐξέδοτο<sup>c</sup> αὐτὸν γεωργοῖς, καὶ ἀπεδήμησεν.
<sup>2</sup> Καὶ ἀπέστειλεν πρὸς τοὺς γεωργοὺς τῷ καιρῷ δοῦλον, ἵνα παρὰ τῶν γεωργῶν λάβῃ ἀπὸ τοῦ<sup>d</sup> καρποῦ τοῦ ἀμπελῶνος.
<sup>3</sup> Οἱ<sup>e</sup> δὲ λαβόντες αὐτὸν ἔδειραν, καὶ ἀπέστειλαν κενόν.
<sup>4</sup> Καὶ πάλιν ἀπέστειλεν πρὸς αὐτοὺς ἄλλον δοῦλον· κἀκεῖνον λιθοβολήσαντες<sup>f</sup> ἐκεφαλαίωσαν,<sup>g</sup> καὶ ἀπέστειλαν<sup>h</sup> ἠτιμωμένον.
<sup>5</sup> Καὶ πάλιν<sup>i</sup> ἄλλον ἀπέστειλεν· κἀκεῖνον ἀπέκτειναν· καὶ πολλοὺς ἄλλους, τοὺς<sup>j</sup> μὲν δέροντες, τοὺς δὲ ἀποκτένοντες.
<sup>6</sup> Ἔτι οὖν<sup>k</sup> ἕνα υἱὸν<sup>l</sup> ἔχων ἀγαπητὸν αὐτοῦ,<sup>m</sup> ἀπέστειλεν καὶ<sup>n</sup> αὐτὸν πρὸς<sup>o</sup> αὐτοὺς ἔσχατον, λέγων ὅτι Ἐντραπήσονται τὸν υἱόν μου.
<sup>7</sup> Ἐκεῖνοι δὲ οἱ γεωργοὶ εἶπον<sup>p</sup> πρὸς ἑαυτοὺς ὅτι Οὗτός ἐστιν ὁ κληρονόμος· δεῦτε, ἀποκτείνωμεν αὐτόν, καὶ ἡμῶν ἔσται ἡ κληρονομία.
<sup>8</sup> Καὶ λαβόντες αὐτὸν<sup>q</sup> ἀπέκτειναν, καὶ ἐξέβαλον<sup>r</sup> ἔξω τοῦ ἀμπελῶνος.
<sup>9</sup> Τί οὖν<sup>s</sup> ποιήσει ὁ κύριος τοῦ ἀμπελῶνος; Ἐλεύσεται καὶ ἀπολέσει τοὺς γεωργούς, καὶ δώσει τὸν ἀμπελῶνα ἄλλοις.
<sup>10</sup> Οὐδὲ τὴν γραφὴν ταύτην ἀνέγνωτε, Λίθον ὃν ἀπεδοκίμασαν οἱ οἰκοδομοῦντες, οὗτος ἐγενήθη εἰς κεφαλὴν γωνίας·
<sup>11</sup> παρὰ κυρίου ἐγένετο αὕτη, καὶ ἔστιν θαυμαστὴ ἐν ὀφθαλμοῖς ἡμῶν;
<sup>12</sup> Καὶ ἐζήτουν αὐτὸν κρατῆσαι, καὶ ἐφοβήθησαν τὸν ὄχλον· ἔγνωσαν γὰρ ὅτι πρὸς αὐτοὺς τὴν παραβολὴν εἶπεν· καὶ ἀφέντες αὐτὸν ἀπῆλθον.

<sup>13</sup> Καὶ ἀποστέλλουσιν πρὸς αὐτόν τινας τῶν Φαρισαίων καὶ τῶν Ἡρῳδιανῶν, ἵνα αὐτὸν ἀγρεύσωσιν λόγῳ.
<sup>14</sup> Οἱ<sup>t</sup> δὲ ἐλθόντες λέγουσιν αὐτῷ, Διδάσκαλε, οἴδαμεν ὅτι ἀληθὴς εἶ, καὶ οὐ μέλει σοι περὶ οὐδενός· οὐ γὰρ βλέπεις εἰς πρόσωπον ἀνθρώπων, ἀλλ’ ἐπ’ ἀληθείας τὴν ὁδὸν τοῦ θεοῦ διδάσκεις. Ἔξεστιν κῆνσον<sup>u</sup> Καίσαρι δοῦναι, ἢ οὔ;
<sup>15</sup> Δῶμεν, ἢ μὴ δῶμεν; Ὁ δὲ εἰδὼς αὐτῶν τὴν ὑπόκρισιν εἶπεν αὐτοῖς, Τί με πειράζετε; Φέρετέ μοι δηνάριον, ἵνα ἴδω.
<sup>16</sup> Οἱ δὲ ἤνεγκαν. Καὶ λέγει αὐτοῖς, Τίνος ἡ εἰκὼν αὕτη καὶ ἡ ἐπιγραφή; Οἱ δὲ εἶπον<sup>v</sup> αὐτῷ, Καίσαρος.
<sup>17</sup> Καὶ<sup>w</sup> ἀποκριθεὶς ὁ Ἰησοῦς εἶπεν αὐτοῖς, Ἀπόδοτε<sup>x</sup> τὰ Καίσαρος Καίσαρι, καὶ τὰ τοῦ θεοῦ τῷ θεῷ. Καὶ ἐθαύμασαν<sup>y</sup> ἐπ’ αὐτῷ.

<sup>18</sup> Καὶ ἔρχονται Σαδδουκαῖοι πρὸς αὐτόν, οἵτινες λέγουσιν ἀνάστασιν μὴ εἶναι· καὶ ἐπηρώτησαν<sup>z</sup> αὐτόν, λέγοντες,
<sup>19</sup> Διδάσκαλε, Μωσῆς<sup>a</sup> ἔγραψεν ἡμῖν ὅτι Ἐάν τινος ἀδελφὸς ἀποθάνῃ, καὶ καταλίπῃ γυναῖκα, καὶ τέκνα<sup>b</sup> μὴ ἀφῇ, ἵνα λάβῃ ὁ ἀδελφὸς αὐτοῦ τὴν γυναῖκα αὐτοῦ,<sup>c</sup> καὶ ἐξαναστήσῃ σπέρμα τῷ ἀδελφῷ αὐτοῦ.
<sup>20</sup> Ἑπτὰ ἀδελφοὶ ἦσαν· καὶ ὁ πρῶτος ἔλαβεν γυναῖκα, καὶ ἀποθνῄσκων οὐκ ἀφῆκεν σπέρμα·
<sup>21</sup> καὶ ὁ δεύτερος ἔλαβεν αὐτήν, καὶ ἀπέθανεν, καὶ<sup>d</sup> οὐδὲ αὐτὸς ἀφῆκεν σπέρμα· καὶ ὁ τρίτος ὡσαύτως.
<sup>22</sup> Καὶ ἔλαβον<sup>e</sup> αὐτὴν οἱ ἑπτά, καὶ οὐκ<sup>f</sup> ἀφῆκαν σπέρμα. Ἐσχάτη<sup>g</sup> πάντων ἀπέθανεν<sup>h</sup> καὶ ἡ γυνή.
<sup>23</sup> Ἐν τῇ ἀναστάσει, ὅταν<sup>i</sup> ἀναστῶσιν, τίνος αὐτῶν ἔσται γυνή; Οἱ γὰρ ἑπτὰ ἔσχον αὐτὴν γυναῖκα.
<sup>24</sup> Καὶ<sup>j</sup> ἀποκριθεὶς ὁ Ἰησοῦς εἶπεν αὐτοῖς, Οὐ διὰ τοῦτο πλανᾶσθε, μὴ εἰδότες τὰς γραφάς, μηδὲ τὴν δύναμιν τοῦ θεοῦ;
<sup>25</sup> Ὅταν γὰρ ἐκ νεκρῶν ἀναστῶσιν, οὔτε γαμοῦσιν, οὔτε γαμίσκονται,<sup>k</sup> ἀλλ’ εἰσὶν ὡς ἄγγελοι οἱ<sup>l</sup> ἐν τοῖς οὐρανοῖς.
<sup>26</sup> Περὶ δὲ τῶν νεκρῶν, ὅτι ἐγείρονται, οὐκ ἀνέγνωτε ἐν τῇ βίβλῳ Μωσέως,<sup>m</sup> ἐπὶ τοῦ βάτου, ὡς<sup>n</sup> εἶπεν αὐτῷ ὁ θεός, λέγων, Ἐγὼ ὁ θεὸς Ἀβραάμ, καὶ ὁ<sup>o</sup> θεὸς Ἰσαάκ, καὶ ὁ θεὸς Ἰακώβ;<sup>p</sup> 
<sup>27</sup> Οὐκ ἔστιν ὁ<sup>q</sup> θεὸς νεκρῶν, ἀλλὰ θεὸς<sup>r</sup> ζώντων· ὑμεῖς<sup>s</sup> οὖν πολὺ πλανᾶσθε.

<sup>28</sup> Καὶ προσελθὼν εἷς τῶν γραμματέων, ἀκούσας αὐτῶν συζητούντων, εἰδὼς<sup>t</sup> ὅτι καλῶς αὐτοῖς<sup>u</sup> ἀπεκρίθη, ἐπηρώτησεν αὐτόν, Ποία ἐστὶν πρώτη<sup>v</sup> πάντων ἐντολή;
<sup>29</sup> Ὁ<sup>w</sup> δὲ Ἰησοῦς ἀπεκρίθη αὐτῷ ὅτι Πρώτη πάντων<sup>x</sup> τῶν ἐντολῶν, Ἄκουε, Ἰσραήλ· κύριος ὁ θεὸς ἡμῶν, κύριος εἷς ἐστίν·
<sup>30</sup> καὶ ἀγαπήσεις κύριον τὸν θεόν σου ἐξ ὅλης τῆς καρδίας σου, καὶ ἐξ ὅλης τῆς ψυχῆς σου, καὶ ἐξ ὅλης τῆς διανοίας σου, καὶ ἐξ ὅλης τῆς ἰσχύος σου. Αὕτη<sup>y</sup> πρώτη ἐντολή.
<sup>31</sup> Καὶ<sup>z</sup> δευτέρα ὁμοία αὕτη, Ἀγαπήσεις τὸν πλησίον σου ὡς σεαυτόν. Μείζων τούτων ἄλλη ἐντολὴ οὐκ ἔστιν.
<sup>32</sup> Καὶ εἶπεν αὐτῷ ὁ γραμματεύς, Καλῶς, διδάσκαλε, ἐπ’ ἀληθείας εἶπας<sup>a</sup> ὅτι εἷς ἐστιν, καὶ οὐκ ἔστιν ἄλλος πλὴν αὐτοῦ·
<sup>33</sup> καὶ τὸ ἀγαπᾷν αὐτὸν ἐξ ὅλης τῆς καρδίας, καὶ ἐξ ὅλης τῆς συνέσεως, καὶ ἐξ ὅλης τῆς ψυχῆς,<sup>b</sup> καὶ ἐξ ὅλης τῆς ἰσχύος, καὶ τὸ ἀγαπᾷν τὸν πλησίον ὡς ἑαυτόν, πλεῖόν<sup>c</sup> ἐστιν πάντων τῶν ὁλοκαυτωμάτων καὶ θυσιῶν.
<sup>34</sup> Καὶ ὁ Ἰησοῦς ἰδὼν αὐτὸν<sup>d</sup> ὅτι νουνεχῶς ἀπεκρίθη, εἶπεν αὐτῷ, Οὐ μακρὰν εἶ ἀπὸ τῆς βασιλείας τοῦ θεοῦ. Καὶ οὐδεὶς οὐκέτι ἐτόλμα αὐτὸν ἐπερωτῆσαι.

<sup>35</sup> Καὶ ἀποκριθεὶς ὁ Ἰησοῦς ἔλεγεν, διδάσκων ἐν τῷ ἱερῷ, Πῶς λέγουσιν οἱ γραμματεῖς ὅτι ὁ χριστὸς υἱός ἐστιν<sup>e</sup> Δαυίδ;
<sup>36</sup> Αὐτὸς γὰρ<sup>f</sup> Δαυὶδ εἶπεν ἐν πνεύματι<sup>g</sup> ἁγίῳ, Λέγει<sup>h</sup> ὁ κύριος τῷ κυρίῳ μου, Κάθου ἐκ δεξιῶν μου, ἕως ἂν θῶ τοὺς ἐχθρούς σου ὑποπόδιον<sup>i</sup> τῶν ποδῶν σου.
<sup>37</sup> Αὐτὸς οὖν<sup>j</sup> Δαυὶδ λέγει αὐτὸν κύριον· καὶ πόθεν υἱὸς<sup>k</sup> αὐτοῦ ἐστιν; Καὶ ὁ<sup>l</sup> πολὺς ὄχλος ἤκουεν αὐτοῦ ἡδέως.

<sup>38</sup> Καὶ ἔλεγεν<sup>m</sup> αὐτοῖς ἐν τῇ διδαχῇ αὐτοῦ, Βλέπετε ἀπὸ τῶν γραμματέων, τῶν θελόντων ἐν στολαῖς περιπατεῖν, καὶ ἀσπασμοὺς ἐν ταῖς ἀγοραῖς,
<sup>39</sup> καὶ πρωτοκαθεδρίας ἐν ταῖς συναγωγαῖς, καὶ πρωτοκλισίας ἐν τοῖς δείπνοις·
<sup>40</sup> οἱ κατεσθίοντες τὰς οἰκίας τῶν χηρῶν, καὶ προφάσει μακρὰ προσευχόμενοι· οὗτοι λήψονται<sup>n</sup> περισσότερον κρίμα.

<sup>41</sup> Καὶ καθίσας ὁ<sup>o</sup> Ἰησοῦς κατέναντι τοῦ γαζοφυλακίου ἐθεώρει πῶς ὁ ὄχλος βάλλει χαλκὸν εἰς τὸ γαζοφυλάκιον· καὶ πολλοὶ πλούσιοι ἔβαλλον πολλά.
<sup>42</sup> Καὶ ἐλθοῦσα μία χήρα πτωχὴ ἔβαλεν λεπτὰ δύο, ὅ ἐστιν κοδράντης.
<sup>43</sup> Καὶ προσκαλεσάμενος τοὺς μαθητὰς αὐτοῦ, λέγει<sup>p</sup> αὐτοῖς, Ἀμὴν λέγω ὑμῖν ὅτι ἡ χήρα αὕτη ἡ πτωχὴ πλεῖον πάντων βέβληκεν<sup>q</sup> τῶν βαλλόντων<sup>r</sup> εἰς τὸ γαζοφυλάκιον·
<sup>44</sup> πάντες γὰρ ἐκ τοῦ περισσεύοντος αὐτοῖς ἔβαλον· αὕτη δὲ ἐκ τῆς ὑστερήσεως αὐτῆς πάντα ὅσα εἶχεν ἔβαλεν, ὅλον τὸν βίον αὐτῆς.

> - <sup>a</sup> 1. N λέγειν ⇒ λαλεῖν
> - <sup>b</sup> 1. N ἐφύτευσεν ἄνθρωπος ⇒ ἄνθρωπος ἐφύτευσεν
> - <sup>c</sup> 1. N ἐξέδοτο ⇒ ἐξέδετο
> - <sup>d</sup> 2. N τοῦ καρποῦ ⇒ τῶν καρπῶν
> - <sup>e</sup> 3. N Οἱ δὲ ⇒ Καὶ
> - <sup>f</sup> 4. N λιθοβολήσαντες ⇒ -
> - <sup>g</sup> 4. N ἐκεφαλαίωσαν ⇒ ἐκεφαλίωσαν
> - <sup>h</sup> 4. N ἀπέστειλαν ἠτιμωμένον ⇒ ἠτίμασαν
> - <sup>i</sup> 5. N πάλιν ⇒ -
> - <sup>j</sup> 5. N τοὺς μὲν δέροντες τοὺς δὲ ἀποκτένοντες ⇒ οὓς μὲν δέροντες οὓς δὲ ἀποκτέννοντες
> - <sup>k</sup> 6. N οὖν ⇒ -
> - <sup>l</sup> 6. N υἱὸν ἔχων ⇒ εἶχεν υἱὸν
> - <sup>m</sup> 6. N αὐτοῦ ⇒ -
> - <sup>n</sup> 6. N καὶ ⇒ -
> - <sup>o</sup> 6. N πρὸς αὐτοὺς ἔσχατον ⇒ ἔσχατον πρὸς αὐτούς
> - <sup>p</sup> 7. N εἶπον πρὸς ἑαυτοὺς ⇒ πρὸς ἑαυτοὺς εἶπαν
> - <sup>q</sup> 8. N αὐτὸν ἀπέκτειναν ⇒ ἀπέκτειναν αὐτόν
> - <sup>r</sup> 8. N ἐξέβαλον ⇒ ἐξέβαλον αὐτὸν
> - <sup>s</sup> 9. N οὖν ⇒ [ οὖν ]
> - <sup>t</sup> 14. N Οἱ δὲ ἐλθόντες ⇒ Καὶ ἐλθόντες
> - <sup>u</sup> 14. N κῆνσον Καίσαρι δοῦναι ⇒ δοῦναι κῆνσον Καίσαρι
> - <sup>v</sup> 16. N εἶπον ⇒ εἶπαν
> - <sup>w</sup> 17. N Καὶ ἀποκριθεὶς ὁ ⇒ Ὁ δὲ
> - <sup>x</sup> 17. N Ἀπόδοτε τὰ Καίσαρος ⇒ Τὰ Καίσαρος ἀπόδοτε
> - <sup>y</sup> 17. N ἐθαύμασαν ⇒ ἐξεθαύμαζον
> - <sup>z</sup> 18. N ἐπηρώτησαν ⇒ ἐπηρώτων
> - <sup>a</sup> 19. N Μωσῆς ⇒ Μωϋσῆς
> - <sup>b</sup> 19. N τέκνα μὴ ἀφῇ ⇒ μὴ ἀφῇ τέκνον
> - <sup>c</sup> 19. N αὐτοῦ καὶ ⇒ καὶ
> - <sup>d</sup> 21. N καὶ οὐδὲ αὐτὸς ἀφῆκεν ⇒ μὴ καταλιπὼν
> - <sup>e</sup> 22. N ἔλαβον αὐτὴν ⇒ -
> - <sup>f</sup> 22. N καὶ οὐκ ⇒ οὐκ
> - <sup>g</sup> 22. N Ἐσχάτη ⇒ Ἔσχατον
> - <sup>h</sup> 22. N ἀπέθανεν καὶ ἡ γυνή ⇒ καὶ ἡ γυνὴ ἀπέθανεν
> - <sup>i</sup> 23. N ὅταν ἀναστῶσιν ⇒ [ ὅταν ἀναστῶσιν ]
> - <sup>j</sup> 24. N Καὶ ἀποκριθεὶς ὁ Ἰησοῦς εἶπεν αὐτοῖς ⇒ Ἔφη αὐτοῖς ὁ Ἰησοῦς
> - <sup>k</sup> 25. N γαμίσκονται ⇒ γαμίζονται
> - <sup>l</sup> 25. N οἱ ⇒ -
> - <sup>m</sup> 26. B Μωσέως ⇒ Μωϋσέως
> - <sup>n</sup> 26. N Μωσέως ⇒ Μωϋσέως
> - <sup>o</sup> 26. N ὡς ⇒ πῶς
> - <sup>p</sup> 26. N ὁ θεὸς Ἰσαάκ ⇒ [ ὁ ] θεὸς Ἰσαάκ
> - <sup>q</sup> 27. N ὁ ⇒ -
> - <sup>r</sup> 27. N θεὸς ζώντων ⇒ ζώντων
> - <sup>s</sup> 27. N ὑμεῖς οὖν ⇒ -
> - <sup>t</sup> 28. N εἰδὼς ⇒ ἰδὼν
> - <sup>u</sup> 28. N αὐτοῖς ἀπεκρίθη ⇒ ἀπεκρίθη αὐτοῖς
> - <sup>v</sup> 28. N πρώτη πάντων ἐντολή ⇒ ἐντολὴ πρώτη πάντων
> - <sup>w</sup> 29. N Ὁ δὲ Ἰησοῦς ἀπεκρίθη αὐτῷ ⇒ Ἀπεκρίθη ὁ Ἰησοῦς
> - <sup>x</sup> 29. N πάντων τῶν ἐντολῶν ⇒ ἐστίν
> - <sup>y</sup> 30. N Αὕτη πρώτη ἐντολή ⇒ -
> - <sup>z</sup> 31. N Καὶ δευτέρα ὁμοία ⇒ Δευτέρα
> - <sup>a</sup> 32. N εἶπας ⇒ εἶπες
> - <sup>b</sup> 33. N ψυχῆς καὶ ἐξ ὅλης τῆς ⇒ -
> - <sup>c</sup> 33. N πλεῖόν ⇒ περισσότερόν
> - <sup>d</sup> 34. N αὐτὸν ὅτι ⇒ [ αὐτὸν ] ὅτι
> - <sup>e</sup> 35. N ἐστιν Δαυίδ ⇒ Δαυίδ ἐστιν
> - <sup>f</sup> 36. N γὰρ ⇒ -
> - <sup>g</sup> 36. N πνεύματι ἁγίῳ ⇒ τῷ πνεύματι τῷ ἁγίῳ
> - <sup>h</sup> 36. N Λέγει ὁ ⇒ Εἶπεν
> - <sup>i</sup> 36. N ὑποπόδιον ⇒ ὑποκάτω
> - <sup>j</sup> 37. N οὖν ⇒ -
> - <sup>k</sup> 37. N υἱὸς αὐτοῦ ἐστιν ⇒ αὐτοῦ ἐστιν υἱός
> - <sup>l</sup> 37. N ὁ ⇒ [ ὁ ]
> - <sup>m</sup> 38. N ἔλεγεν αὐτοῖς ἐν τῇ διδαχῇ αὐτοῦ ⇒ ἐν τῇ διδαχῇ αὐτοῦ ἔλεγεν
> - <sup>n</sup> 40. N λήψονται ⇒ λήμψονται
> - <sup>o</sup> 41. N ὁ Ἰησοῦς ⇒ -
> - <sup>p</sup> 43. N λέγει ⇒ εἶπεν
> - <sup>q</sup> 43. N βέβληκεν ⇒ ἔβαλεν
> - <sup>r</sup> 43. B βαλλόντων ⇒ βαλόντων

## Chapter 13

<sup>1</sup> Καὶ ἐκπορευομένου αὐτοῦ ἐκ τοῦ ἱεροῦ, λέγει αὐτῷ εἷς τῶν μαθητῶν αὐτοῦ, Διδάσκαλε, ἴδε, ποταποὶ λίθοι καὶ ποταπαὶ οἰκοδομαί.
<sup>2</sup> Καὶ ὁ Ἰησοῦς ἀποκριθεὶς<sup>a</sup> εἶπεν αὐτῷ, Βλέπεις ταύτας τὰς μεγάλας οἰκοδομάς; Οὐ μὴ ἀφεθῇ λίθος<sup>b</sup> ἐπὶ λίθῳ, ὃς οὐ μὴ καταλυθῇ.

<sup>3</sup> Καὶ καθημένου αὐτοῦ εἰς τὸ ὄρος τῶν Ἐλαιῶν κατέναντι τοῦ ἱεροῦ, ἐπηρώτων<sup>c</sup> αὐτὸν κατ’ ἰδίαν Πέτρος καὶ Ἰάκωβος καὶ Ἰωάννης καὶ Ἀνδρέας,
<sup>4</sup> Εἰπὲ<sup>d</sup> ἡμῖν, πότε ταῦτα ἔσται; Καὶ τί τὸ σημεῖον ὅταν μέλλῃ πάντα<sup>e</sup> ταῦτα συντελεῖσθαι;
<sup>5</sup> Ὁ δὲ Ἰησοῦς ἀποκριθεὶς<sup>f</sup> αὐτοῖς ἤρξατο λέγειν, Βλέπετε μή τις ὑμᾶς πλανήσῃ.
<sup>6</sup> Πολλοὶ γὰρ<sup>g</sup> ἐλεύσονται ἐπὶ τῷ ὀνόματί μου, λέγοντες ὅτι Ἐγώ εἰμι· καὶ πολλοὺς πλανήσουσιν.
<sup>7</sup> Ὅταν δὲ ἀκούσητε πολέμους καὶ ἀκοὰς πολέμων, μὴ θροεῖσθε· δεῖ γὰρ<sup>h</sup> γενέσθαι, ἀλλ’ οὔπω τὸ τέλος.
<sup>8</sup> Ἐγερθήσεται γὰρ ἔθνος ἐπὶ<sup>i</sup> ἔθνος, καὶ βασιλεία ἐπὶ βασιλείαν· καὶ<sup>j</sup> ἔσονται σεισμοὶ κατὰ τόπους, καὶ<sup>k</sup> ἔσονται λιμοὶ καὶ ταραχαί· ἀρχαὶ ὠδίνων ταῦτα.

<sup>9</sup> Βλέπετε δὲ ὑμεῖς ἑαυτούς· παραδώσουσιν γὰρ<sup>l</sup> ὑμᾶς εἰς συνέδρια, καὶ εἰς συναγωγὰς δαρήσεσθε, καὶ ἐπὶ ἡγεμόνων καὶ βασιλέων σταθήσεσθε ἕνεκεν ἐμοῦ, εἰς μαρτύριον αὐτοῖς.
<sup>10</sup> Καὶ εἰς πάντα τὰ ἔθνη δεῖ<sup>m</sup> πρῶτον κηρυχθῆναι τὸ εὐαγγέλιον.
<sup>11</sup> Ὅταν<sup>n</sup> δὲ ἀγάγωσιν ὑμᾶς παραδιδόντες, μὴ προμεριμνᾶτε τί λαλήσητε, μηδὲ<sup>o</sup> μελετᾶτε· ἀλλ’ ὃ ἐὰν δοθῇ ὑμῖν ἐν ἐκείνῃ τῇ ὥρᾳ, τοῦτο λαλεῖτε· οὐ γάρ ἐστε ὑμεῖς οἱ λαλοῦντες, ἀλλὰ τὸ πνεῦμα τὸ ἅγιον.
<sup>12</sup> Παραδώσει<sup>p</sup> δὲ ἀδελφὸς ἀδελφὸν εἰς θάνατον, καὶ πατὴρ τέκνον· καὶ ἐπαναστήσονται τέκνα ἐπὶ γονεῖς, καὶ θανατώσουσιν αὐτούς.
<sup>13</sup> Καὶ ἔσεσθε μισούμενοι ὑπὸ πάντων διὰ τὸ ὄνομά μου· ὁ δὲ ὑπομείνας εἰς τέλος, οὗτος σωθήσεται.

<sup>14</sup> Ὅταν δὲ ἴδητε τὸ βδέλυγμα τῆς ἐρημώσεως, τὸ<sup>q</sup> ῥηθὲν ὑπὸ Δανιὴλ τοῦ προφήτου, ἑστὼς<sup>r</sup> ὅπου οὐ δεῖ ὁ ἀναγινώσκων νοείτω τότε οἱ ἐν τῇ Ἰουδαίᾳ φευγέτωσαν εἰς τὰ ὄρη·
<sup>15</sup> ὁ δὲ<sup>s</sup> ἐπὶ τοῦ δώματος μὴ καταβάτω εἰς<sup>t</sup> τὴν οἰκίαν, μηδὲ εἰσελθέτω<sup>u</sup> ἆραί τι ἐκ τῆς οἰκίας αὐτοῦ·
<sup>16</sup> καὶ ὁ εἰς τὸν ἀγρὸν ὢν<sup>v</sup> μὴ ἐπιστρεψάτω εἰς τὰ ὀπίσω, ἆραι τὸ ἱμάτιον αὐτοῦ.
<sup>17</sup> Οὐαὶ δὲ ταῖς ἐν γαστρὶ ἐχούσαις καὶ ταῖς θηλαζούσαις ἐν ἐκείναις ταῖς ἡμέραις.
<sup>18</sup> Προσεύχεσθε δὲ ἵνα μὴ γένηται ἡ<sup>w</sup> φυγὴ ὑμῶν χειμῶνος.
<sup>19</sup> Ἔσονται γὰρ αἱ ἡμέραι ἐκεῖναι θλίψις, οἵα οὐ γέγονεν τοιαύτη ἀπ’ ἀρχῆς κτίσεως ἧς<sup>x</sup> ἔκτισεν ὁ θεὸς ἕως τοῦ νῦν, καὶ οὐ μὴ γένηται.
<sup>20</sup> Καὶ εἰ μὴ κύριος<sup>y</sup> ἐκολόβωσεν τὰς ἡμέρας, οὐκ ἂν ἐσώθη πᾶσα σάρξ· ἀλλὰ διὰ τοὺς ἐκλεκτούς, οὓς ἐξελέξατο, ἐκολόβωσεν τὰς ἡμέρας.
<sup>21</sup> Τότε<sup>z</sup> ἐάν τις ὑμῖν εἴπῃ, Ἰδού,<sup>a</sup> ὧδε ὁ χριστός, ἢ<sup>b</sup> Ἰδού, ἐκεῖ, μὴ πιστεύετε.
<sup>22</sup> Ἐγερθήσονται γὰρ ψευδόχριστοι καὶ ψευδοπροφῆται, καὶ δώσουσιν σημεῖα καὶ τέρατα, πρὸς τὸ ἀποπλανᾷν, εἰ δυνατόν, καὶ<sup>c</sup> τοὺς ἐκλεκτούς.
<sup>23</sup> Ὑμεῖς δὲ βλέπετε· ἰδού,<sup>d</sup> προείρηκα ὑμῖν πάντα.

<sup>24</sup> Ἀλλ’<sup>e</sup> ἐν ἐκείναις ταῖς ἡμέραις, μετὰ τὴν θλίψιν ἐκείνην, ὁ ἥλιος σκοτισθήσεται, καὶ ἡ σελήνη οὐ δώσει τὸ φέγγος αὐτῆς,
<sup>25</sup> καὶ οἱ ἀστέρες τοῦ<sup>f</sup> οὐρανοῦ ἔσονται ἐκπίπτοντες,<sup>g</sup> καὶ αἱ δυνάμεις αἱ ἐν τοῖς οὐρανοῖς σαλευθήσονται.
<sup>26</sup> Καὶ τότε ὄψονται τὸν υἱὸν τοῦ ἀνθρώπου ἐρχόμενον ἐν νεφέλαις μετὰ δυνάμεως πολλῆς καὶ δόξης.
<sup>27</sup> Καὶ τότε ἀποστελεῖ τοὺς ἀγγέλους αὐτοῦ,<sup>h</sup> καὶ ἐπισυνάξει τοὺς ἐκλεκτοὺς αὐτοῦ<sup>i</sup> ἐκ τῶν τεσσάρων ἀνέμων, ἀπ’ ἄκρου γῆς ἕως ἄκρου οὐρανοῦ.

<sup>28</sup> Ἀπὸ δὲ τῆς συκῆς μάθετε τὴν παραβολήν· ὅταν αὐτῆς<sup>j</sup> ἤδη ὁ κλάδος ἁπαλὸς γένηται, καὶ ἐκφύῃ τὰ φύλλα, γινώσκετε ὅτι ἐγγὺς τὸ θέρος ἐστίν·
<sup>29</sup> οὕτως καὶ ὑμεῖς, ὅταν ταῦτα<sup>k</sup> ἴδητε γινόμενα, γινώσκετε ὅτι ἐγγύς ἐστιν ἐπὶ θύραις.
<sup>30</sup> Ἀμὴν λέγω ὑμῖν ὅτι οὐ μὴ παρέλθῃ ἡ γενεὰ αὕτη, μέχρι<sup>l</sup> οὗ πάντα<sup>m</sup> ταῦτα γένηται.
<sup>31</sup> Ὁ οὐρανὸς καὶ ἡ γῆ παρελεύσεται,<sup>n</sup> οἱ δὲ λόγοι μου οὐ μὴ παρέλθωσιν.<sup>o</sup> 
<sup>32</sup> Περὶ δὲ τῆς ἡμέρας ἐκείνης ἢ ὥρας<sup>p</sup> οὐδεὶς οἶδεν, οὐδὲ οἱ ἄγγελοι οἱ<sup>q</sup> ἐν οὐρανῷ, οὐδὲ ὁ υἱός, εἰ μὴ ὁ πατήρ.
<sup>33</sup> Βλέπετε, ἀγρυπνεῖτε καὶ<sup>r</sup> προσεύχεσθε· οὐκ οἴδατε γὰρ πότε ὁ καιρός ἐστιν.
<sup>34</sup> Ὡς ἄνθρωπος ἀπόδημος ἀφεὶς τὴν οἰκίαν αὐτοῦ, καὶ δοὺς τοῖς δούλοις αὐτοῦ τὴν ἐξουσίαν, καὶ<sup>s</sup> ἑκάστῳ τὸ ἔργον αὐτοῦ, καὶ τῷ θυρωρῷ ἐνετείλατο ἵνα γρηγορῇ.
<sup>35</sup> Γρηγορεῖτε οὖν· οὐκ οἴδατε γὰρ πότε ὁ κύριος τῆς οἰκίας ἔρχεται, ὀψέ,<sup>t</sup> ἢ μεσονυκτίου, ἢ ἀλεκτοροφωνίας, ἢ πρωί̈·
<sup>36</sup> μὴ ἐλθὼν ἐξαίφνης εὕρῃ ὑμᾶς καθεύδοντας.
<sup>37</sup> Ἃ<sup>u</sup> δὲ ὑμῖν λέγω πᾶσιν λέγω, Γρηγορεῖτε.

> - <sup>a</sup> 2. N ἀποκριθεὶς ⇒ -
> - <sup>b</sup> 2. N λίθος ἐπὶ λίθῳ ⇒ ὧδε λίθος ἐπὶ λίθον
> - <sup>c</sup> 3. N ἐπηρώτων ⇒ ἐπηρώτα
> - <sup>d</sup> 4. N Εἰπὲ ⇒ Εἰπὸν
> - <sup>e</sup> 4. N πάντα ταῦτα συντελεῖσθαι ⇒ ταῦτα συντελεῖσθαι πάντα
> - <sup>f</sup> 5. N ἀποκριθεὶς αὐτοῖς ἤρξατο λέγειν ⇒ ἤρξατο λέγειν αὐτοῖς
> - <sup>g</sup> 6. N γὰρ ⇒ -
> - <sup>h</sup> 7. N γὰρ ⇒ -
> - <sup>i</sup> 8. N ἐπὶ ἔθνος ⇒ ἐπ’ ἔθνος
> - <sup>j</sup> 8. N καὶ ἔσονται σεισμοὶ ⇒ ἔσονται σεισμοὶ
> - <sup>k</sup> 8. N καὶ ἔσονται λιμοὶ καὶ ταραχαί ἀρχαὶ ⇒ ἔσονται λιμοί ἀρχὴ
> - <sup>l</sup> 9. N γὰρ ⇒ -
> - <sup>m</sup> 10. N δεῖ πρῶτον ⇒ πρῶτον δεῖ
> - <sup>n</sup> 11. N Ὅταν δὲ ἀγάγωσιν ⇒ Καὶ ὅταν ἄγωσιν
> - <sup>o</sup> 11. N μηδὲ μελετᾶτε ⇒ -
> - <sup>p</sup> 12. N Παραδώσει δὲ ⇒ Καὶ παραδώσει
> - <sup>q</sup> 14. N τὸ ῥηθὲν ὑπὸ Δανιὴλ τοῦ προφήτου ⇒ -
> - <sup>r</sup> 14. N ἑστὼς ⇒ ἑστηκότα
> - <sup>s</sup> 15. N δὲ ⇒ [ δὲ ]
> - <sup>t</sup> 15. N εἰς τὴν οἰκίαν ⇒ -
> - <sup>u</sup> 15. N εἰσελθέτω ⇒ εἰσελθάτω
> - <sup>v</sup> 16. N ὢν ⇒ -
> - <sup>w</sup> 18. N ἡ φυγὴ ὑμῶν ⇒ -
> - <sup>x</sup> 19. N ἧς ⇒ ἣν
> - <sup>y</sup> 20. N κύριος ἐκολόβωσεν ⇒ ἐκολόβωσεν κύριος
> - <sup>z</sup> 21. B Τότε ⇒ Καὶ τότε
> - <sup>a</sup> 21. N Τότε ⇒ Καὶ τότε
> - <sup>b</sup> 21. N Ἰδού ὧδε ⇒ Ἴδε ὧδε
> - <sup>c</sup> 22. N καὶ τοὺς ⇒ τοὺς
> - <sup>d</sup> 23. N ἰδού ⇒ -
> - <sup>e</sup> 24. N Ἀλλ’ ⇒ Ἀλλὰ
> - <sup>f</sup> 25. N τοῦ οὐρανοῦ ἔσονται ⇒ ἔσονται ἐκ τοῦ οὐρανοῦ
> - <sup>g</sup> 25. N ἐκπίπτοντες ⇒ πίπτοντες
> - <sup>h</sup> 27. N αὐτοῦ καὶ ⇒ καὶ
> - <sup>i</sup> 27. N αὐτοῦ ἐκ ⇒ [ αὐτοῦ ] ἐκ
> - <sup>j</sup> 28. N αὐτῆς ἤδη ὁ κλάδος ⇒ ἤδη ὁ κλάδος αὐτῆς
> - <sup>k</sup> 29. N ταῦτα ἴδητε ⇒ ἴδητε ταῦτα
> - <sup>l</sup> 30. N μέχρι ⇒ μέχρις
> - <sup>m</sup> 30. N πάντα ταῦτα ⇒ ταῦτα πάντα
> - <sup>n</sup> 31. B παρελεύσεται ⇒ παρελεύσονται
> - <sup>o</sup> 31. N παρελεύσεται ⇒ παρελεύσονται
> - <sup>p</sup> 32. N ὥρας ⇒ τῆς ὥρας
> - <sup>q</sup> 32. N οἱ ἐν ⇒ ἐν
> - <sup>r</sup> 33. N καὶ προσεύχεσθε ⇒ -
> - <sup>s</sup> 34. N καὶ ἑκάστῳ ⇒ ἑκάστῳ
> - <sup>t</sup> 35. N ὀψέ ἢ μεσονυκτίου ⇒ ἢ ὀψέ ἢ μεσονύκτιον
> - <sup>u</sup> 37. N Ἃ ⇒ Ὃ

## Chapter 14

<sup>1</sup> Ἦν δὲ τὸ Πάσχα καὶ τὰ ἄζυμα μετὰ δύο ἡμέρας· καὶ ἐζήτουν οἱ ἀρχιερεῖς καὶ οἱ γραμματεῖς πῶς αὐτὸν ἐν δόλῳ κρατήσαντες ἀποκτείνωσιν.
<sup>2</sup> Ἔλεγον δέ,<sup>a</sup> Μὴ ἐν τῇ ἑορτῇ, μήποτε θόρυβος<sup>b</sup> ἔσται τοῦ λαοῦ.

<sup>3</sup> Καὶ ὄντος αὐτοῦ ἐν Βηθανίᾳ, ἐν τῇ οἰκίᾳ Σίμωνος τοῦ λεπροῦ, κατακειμένου αὐτοῦ, ἦλθεν γυνὴ ἔχουσα ἀλάβαστρον μύρου νάρδου πιστικῆς πολυτελοῦς· καὶ<sup>c</sup> συντρίψασα τὸ<sup>d</sup> ἀλάβαστρον, κατέχεεν αὐτοῦ κατὰ<sup>e</sup> τῆς κεφαλῆς.
<sup>4</sup> Ἦσαν δέ τινες ἀγανακτοῦντες πρὸς ἑαυτούς, καὶ<sup>f</sup> λέγοντες, Εἰς τί ἡ ἀπώλεια αὕτη τοῦ μύρου γέγονεν;
<sup>5</sup> Ἠδύνατο γὰρ τοῦτο<sup>g</sup> πραθῆναι ἐπάνω τριακοσίων<sup>h</sup> δηναρίων, καὶ δοθῆναι τοῖς πτωχοῖς. Καὶ ἐνεβριμῶντο αὐτῇ.
<sup>6</sup> Ὁ δὲ Ἰησοῦς εἶπεν, Ἄφετε αὐτήν· τί αὐτῇ κόπους παρέχετε; Καλὸν ἔργον εἰργάσατο<sup>i</sup> ἐν ἐμοί.
<sup>7</sup> Πάντοτε γὰρ τοὺς πτωχοὺς ἔχετε μεθ’ ἑαυτῶν, καὶ ὅταν θέλητε δύνασθε αὐτοὺς<sup>j</sup> εὖ ποιῆσαι· ἐμὲ δὲ οὐ πάντοτε ἔχετε.
<sup>8</sup> Ὃ ἔσχεν αὕτη<sup>k</sup> ἐποίησεν· προέλαβεν μυρίσαι μου<sup>l</sup> τὸ σῶμα εἰς τὸν ἐνταφιασμόν.
<sup>9</sup> Ἀμὴν λέγω<sup>m</sup> ὑμῖν, ὅπου ἐὰν κηρυχθῇ τὸ εὐαγγέλιον τοῦτο<sup>n</sup> εἰς ὅλον τὸν κόσμον, καὶ ὃ ἐποίησεν αὕτη λαληθήσεται εἰς μνημόσυνον αὐτῆς.

<sup>10</sup> Καὶ ὁ<sup>o</sup> Ἰούδας ὁ Ἰσκαριώτης, εἷς τῶν δώδεκα, ἀπῆλθεν πρὸς τοὺς ἀρχιερεῖς, ἵνα παραδῷ<sup>p</sup> αὐτὸν αὐτοῖς.
<sup>11</sup> Οἱ δὲ ἀκούσαντες ἐχάρησαν, καὶ ἐπηγγείλαντο αὐτῷ ἀργύριον δοῦναι, καὶ ἐζήτει πῶς εὐκαίρως<sup>q</sup> αὐτὸν παραδῷ.

<sup>12</sup> Καὶ τῇ πρώτῃ ἡμέρᾳ τῶν ἀζύμων, ὅτε τὸ Πάσχα ἔθυον, λέγουσιν αὐτῷ οἱ μαθηταὶ αὐτοῦ, Ποῦ θέλεις ἀπελθόντες ἑτοιμάσωμεν<sup>r</sup> ἵνα φάγῃς τὸ Πάσχα;
<sup>13</sup> Καὶ ἀποστέλλει δύο τῶν μαθητῶν αὐτοῦ, καὶ λέγει αὐτοῖς, Ὑπάγετε εἰς τὴν πόλιν, καὶ ἀπαντήσει ὑμῖν ἄνθρωπος κεράμιον ὕδατος βαστάζων· ἀκολουθήσατε αὐτῷ,
<sup>14</sup> καὶ ὅπου ἐὰν εἰσέλθῃ, εἴπατε τῷ οἰκοδεσπότῃ ὅτι Ὁ διδάσκαλος λέγει, Ποῦ ἐστιν τὸ κατάλυμα, ὅπου<sup>s</sup> τὸ Πάσχα μετὰ τῶν μαθητῶν μου φάγω;
<sup>15</sup> Καὶ αὐτὸς ὑμῖν δείξει ἀνώγεον<sup>t</sup> μέγα ἐστρωμένον ἕτοιμον· ἐκεῖ<sup>u</sup> ἑτοιμάσατε ἡμῖν.
<sup>16</sup> Καὶ ἐξῆλθον οἱ μαθηταὶ αὐτοῦ,<sup>v</sup> καὶ ἦλθον εἰς τὴν πόλιν, καὶ εὗρον καθὼς εἶπεν αὐτοῖς, καὶ ἡτοίμασαν τὸ Πάσχα.

<sup>17</sup> Καὶ ὀψίας γενομένης ἔρχεται μετὰ τῶν δώδεκα.
<sup>18</sup> Καὶ ἀνακειμένων αὐτῶν καὶ ἐσθιόντων, εἶπεν<sup>w</sup> ὁ Ἰησοῦς, Ἀμὴν λέγω ὑμῖν ὅτι εἷς ἐξ ὑμῶν παραδώσει με, ὁ ἐσθίων μετ’ ἐμοῦ.
<sup>19</sup> Οἱ<sup>x</sup> δὲ ἤρξαντο λυπεῖσθαι, καὶ λέγειν αὐτῷ εἷς καθ’<sup>y</sup> εἷς, Μήτι<sup>z</sup> ἐγώ; Καὶ ἄλλος, Μήτι ἐγώ;
<sup>20</sup> Ὁ δὲ ἀποκριθεὶς<sup>a</sup> εἶπεν αὐτοῖς, Εἷς ἐκ<sup>b</sup> τῶν δώδεκα, ὁ ἐμβαπτόμενος μετ’ ἐμοῦ εἰς τὸ τρυβλίον.
<sup>21</sup> Ὁ<sup>c</sup> μὲν υἱὸς τοῦ ἀνθρώπου ὑπάγει, καθὼς γέγραπται περὶ αὐτοῦ· οὐαὶ δὲ τῷ ἀνθρώπῳ ἐκείνῳ δι’ οὗ ὁ υἱὸς τοῦ ἀνθρώπου παραδίδοται· καλὸν ἦν<sup>d</sup> αὐτῷ εἰ οὐκ ἐγεννήθη ὁ ἄνθρωπος ἐκεῖνος.

<sup>22</sup> Καὶ ἐσθιόντων αὐτῶν, λαβὼν ὁ<sup>e</sup> Ἰησοῦς ἄρτον, εὐλογήσας ἔκλασεν καὶ ἔδωκεν αὐτοῖς, καὶ εἶπεν, Λάβετε, φάγετε·<sup>f</sup> τοῦτό ἐστιν τὸ σῶμά μου.
<sup>23</sup> Καὶ λαβὼν τὸ<sup>g</sup> ποτήριον, εὐχαριστήσας ἔδωκεν αὐτοῖς, καὶ ἔπιον ἐξ αὐτοῦ πάντες.
<sup>24</sup> Καὶ εἶπεν αὐτοῖς, Τοῦτό ἐστιν τὸ αἷμά μου, τὸ<sup>h</sup> τῆς καινῆς διαθήκης, τὸ περὶ<sup>i</sup> πολλῶν ἐκχυνόμενον.
<sup>25</sup> Ἀμὴν λέγω ὑμῖν ὅτι οὐκέτι οὐ μὴ πίω ἐκ τοῦ γενήματος τῆς ἀμπέλου, ἕως τῆς ἡμέρας ἐκείνης ὅταν αὐτὸ πίνω καινὸν ἐν τῇ βασιλείᾳ τοῦ θεοῦ.

<sup>26</sup> Καὶ ὑμνήσαντες ἐξῆλθον εἰς τὸ ὄρος τῶν Ἐλαιῶν.

<sup>27</sup> Καὶ λέγει αὐτοῖς ὁ Ἰησοῦς ὅτι Πάντες σκανδαλισθήσεσθε ἐν<sup>j</sup> ἐμοὶ ἐν τῇ νυκτὶ ταύτῃ· ὅτι γέγραπται, Πατάξω τὸν ποιμένα, καὶ διασκορπισθήσεται<sup>k</sup> τὰ πρόβατα.
<sup>28</sup> Ἀλλὰ μετὰ τὸ ἐγερθῆναί με, προάξω ὑμᾶς εἰς τὴν Γαλιλαίαν.
<sup>29</sup> Ὁ δὲ Πέτρος ἔφη αὐτῷ, Καὶ<sup>l</sup> εἰ πάντες σκανδαλισθήσονται, ἀλλ’ οὐκ ἐγώ.
<sup>30</sup> Καὶ λέγει αὐτῷ ὁ Ἰησοῦς, Ἀμὴν λέγω σοι ὅτι σὺ σήμερον ἐν<sup>m</sup> τῇ νυκτὶ ταύτῃ, πρὶν ἢ δὶς ἀλέκτορα φωνῆσαι, τρὶς ἀπαρνήσῃ<sup>n</sup> με.
<sup>31</sup> Ὁ δὲ ἐκπερισσοῦ<sup>o</sup> ἔλεγεν μᾶλλον, Ἐάν με<sup>p</sup> δέῃ συναποθανεῖν σοι, οὐ μή σε ἀπαρνήσωμαι.<sup>q</sup> Ὡσαύτως δὲ καὶ πάντες ἔλεγον.

<sup>32</sup> Καὶ ἔρχονται εἰς χωρίον οὗ τὸ ὄνομα Γεθσημανῆ,<sup>r</sup> καὶ λέγει τοῖς μαθηταῖς αὐτοῦ, Καθίσατε ὧδε, ἕως προσεύξωμαι.
<sup>33</sup> Καὶ παραλαμβάνει τὸν Πέτρον καὶ Ἰάκωβον<sup>s</sup> καὶ Ἰωάννην<sup>t</sup> μεθ’<sup>u</sup> ἑαυτοῦ, καὶ ἤρξατο ἐκθαμβεῖσθαι καὶ ἀδημονεῖν.
<sup>34</sup> Καὶ λέγει αὐτοῖς, Περίλυπός ἐστιν ἡ ψυχή μου ἕως θανάτου· μείνατε ὧδε καὶ γρηγορεῖτε.
<sup>35</sup> Καὶ προσελθὼν<sup>v</sup> μικρόν, ἔπεσεν<sup>w</sup> ἐπὶ τῆς γῆς, καὶ προσηύχετο ἵνα, εἰ δυνατόν ἐστιν, παρέλθῃ ἀπ’ αὐτοῦ ἡ ὥρα.
<sup>36</sup> Καὶ ἔλεγεν, Ἀββᾶ, ὁ πατήρ, πάντα δυνατά σοι. Παρένεγκε τὸ ποτήριον ἀπ’<sup>x</sup> ἐμοῦ τοῦτο· ἀλλ’ οὐ τί ἐγὼ θέλω, ἀλλὰ τί σύ.
<sup>37</sup> Καὶ ἔρχεται καὶ εὑρίσκει αὐτοὺς καθεύδοντας, καὶ λέγει τῷ Πέτρῳ, Σίμων, καθεύδεις; Οὐκ ἴσχυσας μίαν ὥραν γρηγορῆσαι;
<sup>38</sup> Γρηγορεῖτε καὶ προσεύχεσθε, ἵνα μὴ εἰσέλθητε<sup>y</sup> εἰς πειρασμόν. Τὸ μὲν πνεῦμα πρόθυμον, ἡ δὲ σὰρξ ἀσθενής.
<sup>39</sup> Καὶ πάλιν ἀπελθὼν προσηύξατο, τὸν αὐτὸν λόγον εἰπών.
<sup>40</sup> Καὶ ὑποστρέψας<sup>z</sup> εὗρεν αὐτοὺς πάλιν καθεύδοντας· ἦσαν γὰρ οἱ<sup>a</sup> ὀφθαλμοὶ αὐτῶν βεβαρημένοι,<sup>b</sup> καὶ οὐκ ᾔδεισαν τί αὐτῷ<sup>c</sup> ἀποκριθῶσιν.
<sup>41</sup> Καὶ ἔρχεται τὸ τρίτον, καὶ λέγει αὐτοῖς, Καθεύδετε λοιπὸν<sup>d</sup> καὶ ἀναπαύεσθε. Ἀπέχει· ἦλθεν ἡ ὥρα. Ἰδού, παραδίδοται ὁ υἱὸς τοῦ ἀνθρώπου εἰς τὰς χεῖρας τῶν ἁμαρτωλῶν.
<sup>42</sup> Ἐγείρεσθε, ἄγωμεν. Ἰδού, ὁ παραδιδούς με ἤγγικεν.

<sup>43</sup> Καὶ εὐθέως,<sup>e</sup> ἔτι αὐτοῦ λαλοῦντος, παραγίνεται Ἰούδας, εἷς ὢν<sup>f</sup> τῶν δώδεκα, καὶ μετ’ αὐτοῦ ὄχλος πολὺς<sup>g</sup> μετὰ μαχαιρῶν καὶ ξύλων, παρὰ τῶν ἀρχιερέων καὶ τῶν γραμματέων καὶ τῶν πρεσβυτέρων.
<sup>44</sup> Δεδώκει δὲ ὁ παραδιδοὺς αὐτὸν σύσσημον αὐτοῖς, λέγων, Ὃν ἂν φιλήσω, αὐτός ἐστιν· κρατήσατε αὐτόν, καὶ ἀπαγάγετε<sup>h</sup> ἀσφαλῶς.
<sup>45</sup> Καὶ ἐλθών, εὐθέως<sup>i</sup> προσελθὼν αὐτῷ λέγει αὐτῷ,<sup>j</sup> Ῥαββί, ῥαββί· καὶ κατεφίλησεν αὐτόν.
<sup>46</sup> Οἱ δὲ ἐπέβαλον ἐπ’<sup>k</sup> αὐτὸν τὰς χεῖρας αὐτῶν,<sup>l</sup> καὶ ἐκράτησαν αὐτόν.
<sup>47</sup> Εἷς δέ τις<sup>m</sup> τῶν παρεστηκότων σπασάμενος τὴν μάχαιραν ἔπαισεν τὸν δοῦλον τοῦ ἀρχιερέως, καὶ ἀφεῖλεν αὐτοῦ τὸ ὠτίον.<sup>n</sup> 
<sup>48</sup> Καὶ ἀποκριθεὶς ὁ Ἰησοῦς εἶπεν αὐτοῖς, Ὡς ἐπὶ λῃστὴν ἐξήλθετε<sup>o</sup> μετὰ μαχαιρῶν καὶ ξύλων συλλαβεῖν με;
<sup>49</sup> Καθ’ ἡμέραν ἤμην πρὸς ὑμᾶς ἐν τῷ ἱερῷ διδάσκων, καὶ οὐκ ἐκρατήσατέ με· ἀλλ’ ἵνα πληρωθῶσιν αἱ γραφαί.
<sup>50</sup> Καὶ ἀφέντες αὐτὸν πάντες<sup>p</sup> ἔφυγον.

<sup>51</sup> Καὶ εἷς<sup>q</sup> τις νεανίσκος ἠκολούθησεν αὐτῷ, περιβεβλημένος σινδόνα ἐπὶ γυμνοῦ. Καὶ κρατοῦσιν αὐτὸν οἱ<sup>r</sup> νεανίσκοι·
<sup>52</sup> ὁ δὲ καταλιπὼν τὴν σινδόνα γυμνὸς ἔφυγεν ἀπ’<sup>s</sup> αὐτῶν.

<sup>53</sup> Καὶ ἀπήγαγον τὸν Ἰησοῦν πρὸς τὸν ἀρχιερέα· καὶ συνέρχονται αὐτῷ<sup>t</sup> πάντες οἱ ἀρχιερεῖς καὶ οἱ πρεσβύτεροι καὶ οἱ γραμματεῖς.
<sup>54</sup> Καὶ ὁ Πέτρος ἀπὸ μακρόθεν ἠκολούθησεν αὐτῷ ἕως ἔσω εἰς τὴν αὐλὴν τοῦ ἀρχιερέως· καὶ ἦν συγκαθήμενος μετὰ τῶν ὑπηρετῶν, καὶ θερμαινόμενος πρὸς τὸ φῶς.
<sup>55</sup> Οἱ δὲ ἀρχιερεῖς καὶ ὅλον τὸ συνέδριον ἐζήτουν κατὰ τοῦ Ἰησοῦ μαρτυρίαν, εἰς τὸ θανατῶσαι αὐτόν, καὶ οὐχ εὕρισκον.<sup>u</sup> 
<sup>56</sup> Πολλοὶ γὰρ ἐψευδομαρτύρουν κατ’ αὐτοῦ, καὶ ἴσαι αἱ μαρτυρίαι οὐκ ἦσαν.
<sup>57</sup> Καί τινες ἀναστάντες ἐψευδομαρτύρουν κατ’ αὐτοῦ, λέγοντες
<sup>58</sup> ὅτι Ἡμεῖς ἠκούσαμεν αὐτοῦ λέγοντος ὅτι Ἐγὼ καταλύσω τὸν ναὸν τοῦτον τὸν χειροποίητον, καὶ διὰ τριῶν ἡμερῶν ἄλλον ἀχειροποίητον οἰκοδομήσω.
<sup>59</sup> Καὶ οὐδὲ οὕτως ἴση ἦν ἡ μαρτυρία αὐτῶν.
<sup>60</sup> Καὶ ἀναστὰς ὁ ἀρχιερεὺς εἰς μέσον ἐπηρώτησεν τὸν Ἰησοῦν, λέγων, Οὐκ ἀποκρίνῃ οὐδέν; Τί οὗτοί σου καταμαρτυροῦσιν;
<sup>61</sup> Ὁ δὲ ἐσιώπα, καὶ οὐδὲν<sup>v</sup> ἀπεκρίνατο. Πάλιν ὁ ἀρχιερεὺς ἐπηρώτα αὐτόν, καὶ λέγει αὐτῷ, Σὺ εἶ ὁ χριστός, ὁ υἱὸς τοῦ εὐλογητοῦ;
<sup>62</sup> Ὁ δὲ Ἰησοῦς εἶπεν, Ἐγώ εἰμι. Καὶ ὄψεσθε τὸν υἱὸν τοῦ ἀνθρώπου ἐκ δεξιῶν καθήμενον τῆς δυνάμεως, καὶ ἐρχόμενον μετὰ τῶν νεφελῶν τοῦ οὐρανοῦ.
<sup>63</sup> Ὁ δὲ ἀρχιερεὺς διαρρήξας τοὺς χιτῶνας αὐτοῦ λέγει, Τί ἔτι χρείαν ἔχομεν μαρτύρων;
<sup>64</sup> Ἠκούσατε τῆς βλασφημίας. Τί ὑμῖν φαίνεται; Οἱ δὲ πάντες κατέκριναν αὐτὸν εἶναι<sup>w</sup> ἔνοχον θανάτου.
<sup>65</sup> Καὶ ἤρξαντό τινες ἐμπτύειν αὐτῷ, καὶ περικαλύπτειν τὸ<sup>x</sup> πρόσωπον αὐτοῦ, καὶ κολαφίζειν αὐτόν, καὶ λέγειν αὐτῷ, Προφήτευσον. Καὶ οἱ ὑπηρέται ῥαπίσμασιν αὐτὸν ἔβαλλον.<sup>y</sup> 

<sup>66</sup> Καὶ ὄντος τοῦ Πέτρου ἐν<sup>z</sup> τῇ αὐλῇ κάτω, ἔρχεται μία τῶν παιδισκῶν τοῦ ἀρχιερέως,
<sup>67</sup> καὶ ἰδοῦσα τὸν Πέτρον θερμαινόμενον, ἐμβλέψασα αὐτῷ λέγει, Καὶ σὺ μετὰ τοῦ Ναζαρηνοῦ Ἰησοῦ<sup>a</sup> ἦσθα.
<sup>68</sup> Ὁ δὲ ἠρνήσατο, λέγων, Οὐκ<sup>b</sup> οἶδα, οὐδὲ<sup>c</sup> ἐπίσταμαι τί<sup>d</sup> σὺ λέγεις. Καὶ ἐξῆλθεν ἔξω εἰς τὸ προαύλιον· καὶ<sup>e</sup> ἀλέκτωρ ἐφώνησεν.
<sup>69</sup> Καὶ ἡ παιδίσκη ἰδοῦσα αὐτὸν πάλιν<sup>f</sup> ἤρξατο λέγειν τοῖς παρεστηκόσιν<sup>g</sup> ὅτι Οὗτος ἐξ αὐτῶν ἐστίν.
<sup>70</sup> Ὁ δὲ πάλιν ἠρνεῖτο. Καὶ μετὰ μικρὸν πάλιν οἱ παρεστῶτες ἔλεγον τῷ Πέτρῳ, Ἀληθῶς ἐξ αὐτῶν εἶ· καὶ γὰρ Γαλιλαῖος εἶ, καὶ<sup>h</sup> ἡ λαλιά σου ὁμοιάζει.
<sup>71</sup> Ὁ δὲ ἤρξατο ἀναθεματίζειν καὶ ὀμνύναι ὅτι Οὐκ οἶδα τὸν ἄνθρωπον τοῦτον ὃν λέγετε.
<sup>72</sup> Καὶ ἐκ<sup>i</sup> δευτέρου ἀλέκτωρ ἐφώνησεν. Καὶ ἀνεμνήσθη ὁ Πέτρος τὸ ῥῆμα ὃ<sup>j</sup> εἶπεν αὐτῷ ὁ Ἰησοῦς ὅτι Πρὶν ἀλέκτορα φωνῆσαι δίς, ἀπαρνήσῃ<sup>k</sup> με τρίς. Καὶ ἐπιβαλὼν ἔκλαιεν.

> - <sup>a</sup> 2. N δέ ⇒ γάρ
> - <sup>b</sup> 2. N θόρυβος ἔσται ⇒ ἔσται θόρυβος
> - <sup>c</sup> 3. N καὶ συντρίψασα τὸ ⇒ συντρίψασα τὴν
> - <sup>d</sup> 3. B τὸ ⇒ τὸν
> - <sup>e</sup> 3. N κατὰ ⇒ -
> - <sup>f</sup> 4. N καὶ λέγοντες ⇒ -
> - <sup>g</sup> 5. N τοῦτο ⇒ τοῦτο τὸ μύρον
> - <sup>h</sup> 5. N τριακοσίων δηναρίων ⇒ δηναρίων τριακοσίων
> - <sup>i</sup> 6. N εἰργάσατο ⇒ ἠργάσατο
> - <sup>j</sup> 7. N αὐτοὺς ⇒ αὐτοῖς
> - <sup>k</sup> 8. N αὕτη ⇒ -
> - <sup>l</sup> 8. N μου τὸ σῶμα ⇒ τὸ σῶμά μου
> - <sup>m</sup> 9. B λέγω ⇒ δὲ λέγω
> - <sup>n</sup> 9. N λέγω ⇒ δὲ λέγω
> - <sup>o</sup> 10. N ὁ Ἰούδας ὁ Ἰσκαριώτης ⇒ Ἰούδας Ἰσκαριώθ ὁ
> - <sup>p</sup> 10. N παραδῷ αὐτὸν ⇒ αὐτὸν παραδοῖ
> - <sup>q</sup> 11. N εὐκαίρως αὐτὸν παραδῷ ⇒ αὐτὸν εὐκαίρως παραδοῖ
> - <sup>r</sup> 12. B ἑτοιμάσωμεν ⇒ ἑτοιμάσομεν
> - <sup>s</sup> 14. N κατάλυμα ⇒ κατάλυμά μου
> - <sup>t</sup> 15. B ἀνώγεον ⇒ ἀνάγαιον
> - <sup>u</sup> 15. N ἀνώγεον ⇒ ἀνάγαιον
> - <sup>v</sup> 16. N αὐτοῦ ⇒ -
> - <sup>w</sup> 18. N εἶπεν ὁ Ἰησοῦς ⇒ ὁ Ἰησοῦς εἶπεν
> - <sup>x</sup> 19. N Οἱ δὲ ⇒ -
> - <sup>y</sup> 19. N καθ’ ⇒ κατὰ
> - <sup>z</sup> 19. N Μήτι ἐγώ Καὶ ἄλλος ⇒ -
> - <sup>a</sup> 20. N ἀποκριθεὶς ⇒ -
> - <sup>b</sup> 20. N ἐκ ⇒ -
> - <sup>c</sup> 21. N Ὁ μὲν ⇒ Ὅτι ὁ μὲν
> - <sup>d</sup> 21. N ἦν ⇒ -
> - <sup>e</sup> 22. N ὁ Ἰησοῦς ⇒ -
> - <sup>f</sup> 22. N φάγετε ⇒ -
> - <sup>g</sup> 23. N τὸ ⇒ -
> - <sup>h</sup> 24. N τὸ τῆς καινῆς ⇒ τῆς
> - <sup>i</sup> 24. N περὶ πολλῶν ἐκχυνόμενον ⇒ ἐκχυννόμενον ὑπὲρ πολλῶν
> - <sup>j</sup> 27. N ἐν ἐμοὶ ἐν τῇ νυκτὶ ταύτῃ ⇒ -
> - <sup>k</sup> 27. N διασκορπισθήσεται τὰ πρόβατα ⇒ τὰ πρόβατα διασκορπισθήσονται
> - <sup>l</sup> 29. N Καὶ εἰ ⇒ Εἰ καὶ
> - <sup>m</sup> 30. N ἐν τῇ νυκτὶ ταύτῃ ⇒ ταύτῃ τῇ νυκτί
> - <sup>n</sup> 30. N ἀπαρνήσῃ με ⇒ με ἀπαρνήσῃ
> - <sup>o</sup> 31. N ἐκπερισσοῦ ἔλεγεν μᾶλλον ⇒ ἐκπερισσῶς ἐλάλει
> - <sup>p</sup> 31. N με δέῃ ⇒ δέῃ με
> - <sup>q</sup> 31. N ἀπαρνήσωμαι ⇒ ἀπαρνήσομαι
> - <sup>r</sup> 32. N Γεθσημανῆ ⇒ Γεθσημανί
> - <sup>s</sup> 33. N Ἰάκωβον ⇒ [ τὸν ] Ἰάκωβον
> - <sup>t</sup> 33. N Ἰωάννην ⇒ [ τὸν ] Ἰωάννην
> - <sup>u</sup> 33. N μεθ’ ἑαυτοῦ ⇒ μετ’ αὐτοῦ
> - <sup>v</sup> 35. N προσελθὼν ⇒ προελθὼν
> - <sup>w</sup> 35. N ἔπεσεν ⇒ ἔπιπτεν
> - <sup>x</sup> 36. N ἀπ’ ἐμοῦ τοῦτο ⇒ τοῦτο ἀπ’ ἐμοῦ
> - <sup>y</sup> 38. N εἰσέλθητε ⇒ ἔλθητε
> - <sup>z</sup> 40. N ὑποστρέψας εὗρεν αὐτοὺς πάλιν ⇒ πάλιν ἐλθὼν εὗρεν αὐτοὺς
> - <sup>a</sup> 40. N οἱ ὀφθαλμοὶ αὐτῶν ⇒ αὐτῶν οἱ ὀφθαλμοὶ
> - <sup>b</sup> 40. N βεβαρημένοι ⇒ καταβαρυνόμενοι
> - <sup>c</sup> 40. N αὐτῷ ἀποκριθῶσιν ⇒ ἀποκριθῶσιν αὐτῷ
> - <sup>d</sup> 41. N λοιπὸν ⇒ τὸ λοιπὸν
> - <sup>e</sup> 43. N εὐθέως ⇒ εὐθύς
> - <sup>f</sup> 43. N ὢν ⇒ -
> - <sup>g</sup> 43. N πολὺς ⇒ -
> - <sup>h</sup> 44. N ἀπαγάγετε ⇒ ἀπάγετε
> - <sup>i</sup> 45. N εὐθέως ⇒ εὐθὺς
> - <sup>j</sup> 45. N αὐτῷ Ῥαββί ⇒ -
> - <sup>k</sup> 46. N ἐπ’ αὐτὸν ⇒ -
> - <sup>l</sup> 46. N αὐτῶν ⇒ αὐτῷ
> - <sup>m</sup> 47. N τις ⇒ [ τις ]
> - <sup>n</sup> 47. N ὠτίον ⇒ ὠτάριον
> - <sup>o</sup> 48. N ἐξήλθετε ⇒ ἐξήλθατε
> - <sup>p</sup> 50. N πάντες ἔφυγον ⇒ ἔφυγον πάντες
> - <sup>q</sup> 51. N εἷς τις νεανίσκος ἠκολούθησεν ⇒ νεανίσκος τις συνηκολούθει
> - <sup>r</sup> 51. N οἱ νεανίσκοι ⇒ -
> - <sup>s</sup> 52. N ἀπ’ αὐτῶν ⇒ -
> - <sup>t</sup> 53. N αὐτῷ ⇒ -
> - <sup>u</sup> 55. N εὕρισκον ⇒ ηὕρισκον
> - <sup>v</sup> 61. N οὐδὲν ἀπεκρίνατο ⇒ οὐκ ἀπεκρίνατο οὐδέν
> - <sup>w</sup> 64. N εἶναι ἔνοχον ⇒ ἔνοχον εἶναι
> - <sup>x</sup> 65. N τὸ πρόσωπον αὐτοῦ ⇒ αὐτοῦ τὸ πρόσωπον
> - <sup>y</sup> 65. B ἔβαλλον ⇒ ἔβαλον
> - <sup>z</sup> 66. N ἐν τῇ αὐλῇ κάτω ⇒ κάτω ἐν τῇ αὐλῇ
> - <sup>a</sup> 67. N Ἰησοῦ ἦσθα ⇒ ἦσθα τοῦ Ἰησοῦ
> - <sup>b</sup> 68. N Οὐκ ⇒ Οὔτε
> - <sup>c</sup> 68. B οὐδὲ ⇒ οὔτε
> - <sup>d</sup> 68. N οὐδὲ ⇒ οὔτε
> - <sup>e</sup> 68. N τί σὺ ⇒ σὺ τί
> - <sup>f</sup> 69. N πάλιν ἤρξατο ⇒ ἤρξατο πάλιν
> - <sup>g</sup> 69. N παρεστηκόσιν ⇒ παρεστῶσιν
> - <sup>h</sup> 70. N καὶ ἡ λαλιά σου ὁμοιάζει ⇒ -
> - <sup>i</sup> 72. N ἐκ ⇒ εὐθὺς ἐκ
> - <sup>j</sup> 72. N ὃ εἶπεν ⇒ ὡς εἶπεν
> - <sup>k</sup> 72. N ἀπαρνήσῃ με τρίς ⇒ τρίς με ἀπαρνήσῃ

## Chapter 15

<sup>1</sup> Καὶ εὐθέως<sup>a</sup> ἐπὶ τὸ πρωὶ̈ συμβούλιον ποιήσαντες οἱ ἀρχιερεῖς μετὰ τῶν πρεσβυτέρων καὶ γραμματέων, καὶ ὅλον τὸ συνέδριον, δήσαντες τὸν Ἰησοῦν ἀπήνεγκαν καὶ παρέδωκαν τῷ<sup>b</sup> Πιλάτῳ.
<sup>2</sup> Καὶ ἐπηρώτησεν αὐτὸν ὁ Πιλάτος, Σὺ εἶ ὁ βασιλεὺς τῶν Ἰουδαίων; Ὁ δὲ ἀποκριθεὶς εἶπεν<sup>c</sup> αὐτῷ, Σὺ λέγεις.
<sup>3</sup> Καὶ κατηγόρουν αὐτοῦ οἱ ἀρχιερεῖς πολλά·
<sup>4</sup> ὁ δὲ Πιλάτος πάλιν ἐπηρώτησεν<sup>d</sup> αὐτόν, λέγων, Οὐκ ἀποκρίνῃ οὐδέν; Ἴδε, πόσα σου καταμαρτυροῦσιν.<sup>e</sup> 
<sup>5</sup> Ὁ δὲ Ἰησοῦς οὐκέτι οὐδὲν ἀπεκρίθη, ὥστε θαυμάζειν τὸν Πιλάτον.

<sup>6</sup> Κατὰ δὲ ἑορτὴν ἀπέλυεν αὐτοῖς ἕνα δέσμιον, ὅνπερ<sup>f</sup> ᾐτοῦντο.
<sup>7</sup> Ἦν δὲ ὁ λεγόμενος Βαραββᾶς μετὰ τῶν συστασιαστῶν<sup>g</sup> δεδεμένος, οἵτινες ἐν τῇ στάσει φόνον πεποιήκεισαν.
<sup>8</sup> Καὶ ἀναβοήσας<sup>h</sup> ὁ ὄχλος ἤρξατο αἰτεῖσθαι καθὼς ἀεὶ<sup>i</sup> ἐποίει αὐτοῖς.
<sup>9</sup> Ὁ δὲ Πιλάτος ἀπεκρίθη αὐτοῖς, λέγων, Θέλετε ἀπολύσω ὑμῖν τὸν βασιλέα τῶν Ἰουδαίων;
<sup>10</sup> Ἐγίνωσκεν γὰρ ὅτι διὰ φθόνον παραδεδώκεισαν αὐτὸν οἱ ἀρχιερεῖς.
<sup>11</sup> Οἱ δὲ ἀρχιερεῖς ἀνέσεισαν τὸν ὄχλον ἵνα μᾶλλον τὸν Βαραββᾶν ἀπολύσῃ αὐτοῖς.
<sup>12</sup> Ὁ δὲ Πιλάτος ἀποκριθεὶς<sup>j</sup> πάλιν εἶπεν αὐτοῖς, Τί οὖν θέλετε<sup>k</sup> ποιήσω ὃν λέγετε βασιλέα τῶν Ἰουδαίων;
<sup>13</sup> Οἱ δὲ πάλιν ἔκραξαν, Σταύρωσον αὐτόν.
<sup>14</sup> Ὁ δὲ Πιλάτος ἔλεγεν αὐτοῖς, Τί γὰρ κακὸν<sup>l</sup> ἐποίησεν; Οἱ δὲ περισσοτέρως<sup>m</sup> ἔκραξαν, Σταύρωσον αὐτόν.
<sup>15</sup> Ὁ δὲ Πιλάτος βουλόμενος τῷ ὄχλῳ τὸ ἱκανὸν ποιῆσαι, ἀπέλυσεν αὐτοῖς τὸν Βαραββᾶν· καὶ παρέδωκεν τὸν Ἰησοῦν φραγελλώσας ἵνα σταυρωθῇ.

<sup>16</sup> Οἱ δὲ στρατιῶται ἀπήγαγον αὐτὸν ἔσω τῆς αὐλῆς, ὅ ἐστιν πραιτώριον, καὶ συγκαλοῦσιν ὅλην τὴν σπεῖραν.
<sup>17</sup> Καὶ ἐνδύουσιν<sup>n</sup> αὐτὸν πορφύραν, καὶ περιτιθέασιν αὐτῷ πλέξαντες ἀκάνθινον στέφανον,
<sup>18</sup> καὶ ἤρξαντο ἀσπάζεσθαι αὐτόν, Χαῖρε, ὁ βασιλεὺς<sup>o</sup> τῶν Ἰουδαίων·
<sup>19</sup> καὶ ἔτυπτον αὐτοῦ τὴν κεφαλὴν καλάμῳ, καὶ ἐνέπτυον αὐτῷ, καὶ τιθέντες τὰ γόνατα προσεκύνουν αὐτῷ.
<sup>20</sup> Καὶ ὅτε ἐνέπαιξαν αὐτῷ, ἐξέδυσαν αὐτὸν τὴν πορφύραν, καὶ ἐνέδυσαν αὐτὸν τὰ ἱμάτια τὰ<sup>p</sup> ἴδια, καὶ ἐξάγουσιν αὐτὸν ἵνα σταυρώσωσιν αὐτόν.

<sup>21</sup> Καὶ ἀγγαρεύουσιν παράγοντά τινα Σίμωνα Κυρηναῖον, ἐρχόμενον ἀπ’ ἀγροῦ, τὸν πατέρα Ἀλεξάνδρου καὶ Ῥούφου, ἵνα ἄρῃ τὸν σταυρὸν αὐτοῦ.
<sup>22</sup> Καὶ φέρουσιν αὐτὸν ἐπὶ Γολγοθᾶ<sup>q</sup> τόπον, ὅ ἐστιν μεθερμηνευόμενον Κρανίου Τόπος.
<sup>23</sup> Καὶ ἐδίδουν αὐτῷ πιεῖν<sup>r</sup> ἐσμυρνισμένον οἶνον· ὁ<sup>s</sup> δὲ οὐκ ἔλαβεν.
<sup>24</sup> Καὶ σταυρώσαντες<sup>t</sup> αὐτόν, διαμερίζονται τὰ ἱμάτια αὐτοῦ, βάλλοντες κλῆρον ἐπ’ αὐτά, τίς τί ἄρῃ.
<sup>25</sup> Ἦν δὲ ὥρα τρίτη, καὶ ἐσταύρωσαν αὐτόν.
<sup>26</sup> Καὶ ἦν ἡ ἐπιγραφὴ τῆς αἰτίας αὐτοῦ ἐπιγεγραμμένη, Ὁ βασιλεὺς τῶν Ἰουδαίων.
<sup>27</sup> Καὶ σὺν αὐτῷ σταυροῦσιν δύο λῃστάς, ἕνα ἐκ δεξιῶν καὶ ἕνα ἐξ εὐωνύμων αὐτοῦ.
<sup>28</sup> Καὶ ἐπληρώθη ἡ γραφὴ ἡ λέγουσα, Καὶ μετὰ ἀνόμων ἐλογίσθη.
<sup>29</sup> Καὶ οἱ παραπορευόμενοι ἐβλασφήμουν αὐτόν, κινοῦντες τὰς κεφαλὰς αὐτῶν, καὶ λέγοντες, Οὐά, ὁ καταλύων τὸν ναὸν καὶ ἐν<sup>u</sup> τρισὶν ἡμέραις οἰκοδομῶν,
<sup>30</sup> σῶσον σεαυτόν, καὶ<sup>v</sup> κατάβα ἀπὸ τοῦ σταυροῦ.
<sup>31</sup> Ὁμοίως καὶ οἱ ἀρχιερεῖς ἐμπαίζοντες πρὸς ἀλλήλους μετὰ τῶν γραμματέων ἔλεγον, Ἄλλους ἔσωσεν, ἑαυτὸν οὐ δύναται σῶσαι.
<sup>32</sup> Ὁ χριστὸς ὁ βασιλεὺς τοῦ<sup>w</sup> Ἰσραὴλ καταβάτω νῦν ἀπὸ τοῦ σταυροῦ, ἵνα ἴδωμεν καὶ πιστεύσωμεν αὐτῷ.<sup>x</sup> Καὶ<sup>y</sup> οἱ συνεσταυρωμένοι αὐτῷ<sup>z</sup> ὠνείδιζον αὐτόν.

<sup>33</sup> Γενομένης<sup>a</sup> δὲ ὥρας ἕκτης, σκότος ἐγένετο ἐφ’ ὅλην τὴν γῆν ἕως ὥρας ἐνάτης.
<sup>34</sup> Καὶ τῇ ὥρᾳ<sup>b</sup> τῇ ἐνάτῃ ἐβόησεν ὁ Ἰησοῦς φωνῇ μεγάλῃ, λέγων,<sup>c</sup> Ἐλωί̈, Ἐλωί̈, λιμὰ<sup>d</sup> σαβαχθανί; Ὅ ἐστιν μεθερμηνευόμενον, Ὁ θεός μου, ὁ θεός μου, εἰς τί με<sup>e</sup> ἐγκατέλιπες;
<sup>35</sup> Καί τινες τῶν παρεστηκότων ἀκούσαντες ἔλεγον, Ἰδού,<sup>f</sup> Ἠλίαν φωνεῖ.
<sup>36</sup> Δραμὼν δὲ εἷς,<sup>g</sup> καὶ γεμίσας σπόγγον ὄξους, περιθείς τε<sup>h</sup> καλάμῳ, ἐπότιζεν αὐτόν, λέγων, Ἄφετε, ἴδωμεν εἰ ἔρχεται Ἠλίας καθελεῖν αὐτόν.
<sup>37</sup> Ὁ δὲ Ἰησοῦς ἀφεὶς φωνὴν μεγάλην ἐξέπνευσεν.
<sup>38</sup> Καὶ τὸ καταπέτασμα τοῦ ναοῦ ἐσχίσθη εἰς δύο ἀπὸ<sup>i</sup> ἄνωθεν ἕως κάτω.
<sup>39</sup> Ἰδὼν δὲ ὁ κεντυρίων ὁ παρεστηκὼς ἐξ ἐναντίας αὐτοῦ ὅτι οὕτως κράξας<sup>j</sup> ἐξέπνευσεν, εἶπεν, Ἀληθῶς ὁ<sup>k</sup> ἄνθρωπος οὗτος υἱὸς ἦν<sup>l</sup> θεοῦ.
<sup>40</sup> Ἦσαν δὲ καὶ γυναῖκες ἀπὸ μακρόθεν θεωροῦσαι, ἐν αἷς ἦν<sup>m</sup> καὶ Μαρία ἡ Μαγδαληνή, καὶ Μαρία ἡ τοῦ<sup>n</sup> Ἰακώβου τοῦ μικροῦ καὶ Ἰωσῆ<sup>o</sup> μήτηρ, καὶ Σαλώμη,
<sup>41</sup> αἳ καί,<sup>p</sup> ὅτε ἦν ἐν τῇ Γαλιλαίᾳ, ἠκολούθουν αὐτῷ, καὶ διηκόνουν αὐτῷ, καὶ ἄλλαι πολλαὶ αἱ συναναβᾶσαι αὐτῷ εἰς Ἱεροσόλυμα.

<sup>42</sup> Καὶ ἤδη ὀψίας γενομένης, ἐπεὶ ἦν Παρασκευή, ὅ ἐστιν προσάββατον,<sup>q</sup> 
<sup>43</sup> ἦλθεν<sup>r</sup> Ἰωσὴφ ὁ ἀπὸ Ἀριμαθαίας, εὐσχήμων βουλευτής, ὃς καὶ αὐτὸς ἦν προσδεχόμενος τὴν βασιλείαν τοῦ θεοῦ· τολμήσας εἰσῆλθεν πρὸς Πιλάτον,<sup>s</sup> καὶ ᾐτήσατο τὸ σῶμα τοῦ Ἰησοῦ.
<sup>44</sup> Ὁ δὲ Πιλάτος ἐθαύμασεν εἰ ἤδη τέθνηκεν· καὶ προσκαλεσάμενος τὸν κεντυρίωνα, ἐπηρώτησεν αὐτὸν εἰ πάλαι ἀπέθανεν.
<sup>45</sup> Καὶ γνοὺς ἀπὸ τοῦ κεντυρίωνος, ἐδωρήσατο τὸ σῶμα<sup>t</sup> τῷ Ἰωσήφ.
<sup>46</sup> Καὶ ἀγοράσας σινδόνα, καὶ<sup>u</sup> καθελὼν αὐτόν, ἐνείλησεν τῇ σινδόνι, καὶ κατέθηκεν<sup>v</sup> αὐτὸν ἐν μνημείῳ, ὃ ἦν λελατομημένον ἐκ πέτρας· καὶ προσεκύλισεν λίθον ἐπὶ τὴν θύραν τοῦ μνημείου.
<sup>47</sup> Ἡ δὲ Μαρία ἡ Μαγδαληνὴ καὶ Μαρία Ἰωσῆ<sup>w</sup> ἐθεώρουν ποῦ τίθεται.<sup>x</sup> 

> - <sup>a</sup> 1. N εὐθέως ἐπὶ τὸ ⇒ εὐθὺς
> - <sup>b</sup> 1. N τῷ ⇒ -
> - <sup>c</sup> 2. N εἶπεν αὐτῷ ⇒ αὐτῷ λέγει
> - <sup>d</sup> 4. N ἐπηρώτησεν ⇒ ἐπηρώτα
> - <sup>e</sup> 4. N καταμαρτυροῦσιν ⇒ κατηγοροῦσιν
> - <sup>f</sup> 6. N ὅνπερ ᾐτοῦντο ⇒ ὃν παρῃτοῦντο
> - <sup>g</sup> 7. N συστασιαστῶν ⇒ στασιαστῶν
> - <sup>h</sup> 8. N ἀναβοήσας ⇒ ἀναβὰς
> - <sup>i</sup> 8. N ἀεὶ ⇒ -
> - <sup>j</sup> 12. N ἀποκριθεὶς πάλιν εἶπεν ⇒ πάλιν ἀποκριθεὶς ἔλεγεν
> - <sup>k</sup> 12. N θέλετε ποιήσω ὃν λέγετε ⇒ [ θέλετε ] ποιήσω [ ὃν λέγετε ] τὸν
> - <sup>l</sup> 14. N κακὸν ἐποίησεν ⇒ ἐποίησεν κακόν
> - <sup>m</sup> 14. N περισσοτέρως ⇒ περισσῶς
> - <sup>n</sup> 17. N ἐνδύουσιν ⇒ ἐνδιδύσκουσιν
> - <sup>o</sup> 18. B ὁ βασιλεὺς ⇒ βασιλεῦ
> - <sup>p</sup> 20. N τὰ ἴδια ⇒ αὐτοῦ
> - <sup>q</sup> 22. N Γολγοθᾶ ⇒ τὸν Γολγοθᾶν
> - <sup>r</sup> 23. N πιεῖν ⇒ -
> - <sup>s</sup> 23. N ὁ ⇒ ὃς
> - <sup>t</sup> 24. N σταυρώσαντες αὐτόν ⇒ σταυροῦσιν αὐτὸν καὶ
> - <sup>u</sup> 29. N ἐν τρισὶν ἡμέραις οἰκοδομῶν ⇒ οἰκοδομῶν ἐν τρισὶν ἡμέραις
> - <sup>v</sup> 30. N καὶ κατάβα ⇒ καταβὰς
> - <sup>w</sup> 32. N τοῦ Ἰσραὴλ ⇒ Ἰσραὴλ
> - <sup>x</sup> 32. N πιστεύσωμεν αὐτῷ ⇒ πιστεύσωμεν
> - <sup>y</sup> 32. B πιστεύσωμεν αὐτῷ ⇒ πιστεύσωμεν
> - <sup>z</sup> 32. N συνεσταυρωμένοι ⇒ συνεσταυρωμένοι σὺν
> - <sup>a</sup> 33. N Γενομένης δὲ ⇒ Καὶ γενομένης
> - <sup>b</sup> 34. N ὥρᾳ τῇ ἐνάτῃ ⇒ ἐνάτῃ ὥρᾳ
> - <sup>c</sup> 34. N λέγων ⇒ -
> - <sup>d</sup> 34. N λιμὰ ⇒ λεμα
> - <sup>e</sup> 34. N με ἐγκατέλιπες ⇒ ἐγκατέλιπές με
> - <sup>f</sup> 35. N Ἰδού ⇒ Ἴδε
> - <sup>g</sup> 36. N εἷς καὶ ⇒ τις [ καὶ ]
> - <sup>h</sup> 36. N τε ⇒ -
> - <sup>i</sup> 38. N ἀπὸ ⇒ ἀπ’
> - <sup>j</sup> 39. N κράξας ⇒ -
> - <sup>k</sup> 39. N ὁ ἄνθρωπος οὗτος ⇒ οὗτος ὁ ἄνθρωπος
> - <sup>l</sup> 39. N ἦν θεοῦ ⇒ θεοῦ ἦν
> - <sup>m</sup> 40. N ἦν ⇒ -
> - <sup>n</sup> 40. N τοῦ Ἰακώβου ⇒ Ἰακώβου
> - <sup>o</sup> 40. N Ἰωσῆ ⇒ Ἰωσῆτος
> - <sup>p</sup> 41. N αἳ καί ⇒ αἵ
> - <sup>q</sup> 42. B προσάββατον ⇒ πρὸς σάββατον
> - <sup>r</sup> 43. N ἦλθεν Ἰωσὴφ ὁ ⇒ ἐλθὼν Ἰωσὴφ [ ὁ ]
> - <sup>s</sup> 43. N Πιλάτον ⇒ τὸν Πιλᾶτον
> - <sup>t</sup> 45. N σῶμα ⇒ πτῶμα
> - <sup>u</sup> 46. N καὶ καθελὼν ⇒ καθελὼν
> - <sup>v</sup> 46. N κατέθηκεν ⇒ ἔθηκεν
> - <sup>w</sup> 47. N Ἰωσῆ ⇒ ἡ Ἰωσῆτος
> - <sup>x</sup> 47. N τίθεται ⇒ τέθειται

## Chapter 16

<sup>1</sup> Καὶ διαγενομένου τοῦ σαββάτου, Μαρία ἡ Μαγδαληνὴ καὶ Μαρία Ἰακώβου<sup>a</sup> καὶ Σαλώμη ἠγόρασαν ἀρώματα, ἵνα ἐλθοῦσαι ἀλείψωσιν αὐτόν.
<sup>2</sup> Καὶ λίαν πρωὶ̈ τῆς<sup>b</sup> μιᾶς σαββάτων ἔρχονται ἐπὶ τὸ μνημεῖον, ἀνατείλαντος τοῦ ἡλίου.
<sup>3</sup> Καὶ ἔλεγον πρὸς ἑαυτάς, Τίς ἀποκυλίσει ἡμῖν τὸν λίθον ἐκ τῆς θύρας τοῦ μνημείου;
<sup>4</sup> Καὶ ἀναβλέψασαι θεωροῦσιν ὅτι ἀποκεκύλισται ὁ λίθος· ἦν γὰρ μέγας σφόδρα.
<sup>5</sup> Καὶ εἰσελθοῦσαι εἰς τὸ μνημεῖον, εἶδον νεανίσκον καθήμενον ἐν τοῖς δεξιοῖς, περιβεβλημένον στολὴν λευκήν· καὶ ἐξεθαμβήθησαν.
<sup>6</sup> Ὁ δὲ λέγει αὐταῖς, Μὴ ἐκθαμβεῖσθε· Ἰησοῦν ζητεῖτε τὸν Ναζαρηνὸν τὸν ἐσταυρωμένον· ἠγέρθη, οὐκ ἔστιν ὧδε· ἴδε, ὁ τόπος ὅπου ἔθηκαν αὐτόν.
<sup>7</sup> Ἀλλ’<sup>c</sup> ὑπάγετε, εἴπατε τοῖς μαθηταῖς αὐτοῦ καὶ τῷ Πέτρῳ ὅτι Προάγει ὑμᾶς εἰς τὴν Γαλιλαίαν· ἐκεῖ αὐτὸν ὄψεσθε, καθὼς εἶπεν ὑμῖν.
<sup>8</sup> Καὶ ἐξελθοῦσαι ἔφυγον ἀπὸ τοῦ μνημείου· εἶχεν δὲ<sup>d</sup> αὐτὰς τρόμος καὶ ἔκστασις· καὶ οὐδενὶ οὐδὲν εἶπον,<sup>e</sup> ἐφοβοῦντο γάρ.<sup>f</sup> 

<sup>9</sup> Ἀναστὰς<sup>g</sup> δὲ πρωὶ̈ πρώτῃ σαββάτου ἐφάνη πρῶτον Μαρίᾳ τῇ Μαγδαληνῇ, ἀφ’<sup>h</sup> ἧς ἐκβεβλήκει ἑπτὰ δαιμόνια.
<sup>10</sup> Ἐκείνη πορευθεῖσα ἀπήγγειλεν τοῖς μετ’ αὐτοῦ γενομένοις, πενθοῦσιν καὶ κλαίουσιν.
<sup>11</sup> Κἀκεῖνοι ἀκούσαντες ὅτι ζῇ καὶ ἐθεάθη ὑπ’ αὐτῆς ἠπίστησαν.

<sup>12</sup> Μετὰ δὲ ταῦτα δυσὶν ἐξ αὐτῶν περιπατοῦσιν ἐφανερώθη ἐν ἑτέρᾳ μορφῇ, πορευομένοις εἰς ἀγρόν.
<sup>13</sup> Κἀκεῖνοι ἀπελθόντες ἀπήγγειλαν τοῖς λοιποῖς· οὐδὲ ἐκείνοις ἐπίστευσαν.

<sup>14</sup> Ὕστερον ἀνακειμένοις<sup>i</sup> αὐτοῖς τοῖς ἕνδεκα ἐφανερώθη, καὶ ὠνείδισεν τὴν ἀπιστίαν αὐτῶν καὶ σκληροκαρδίαν, ὅτι τοῖς θεασαμένοις αὐτὸν ἐγηγερμένον οὐκ ἐπίστευσαν.
<sup>15</sup> Καὶ εἶπεν αὐτοῖς, Πορευθέντες εἰς τὸν κόσμον ἅπαντα, κηρύξατε τὸ εὐαγγέλιον πάσῃ τῇ κτίσει.
<sup>16</sup> Ὁ πιστεύσας καὶ βαπτισθεὶς σωθήσεται· ὁ δὲ ἀπιστήσας κατακριθήσεται.
<sup>17</sup> Σημεῖα δὲ τοῖς πιστεύσασιν ταῦτα παρακολουθήσει· ἐν τῷ ὀνόματί μου δαιμόνια ἐκβαλοῦσιν· γλώσσαις λαλήσουσιν καιναῖς·
<sup>18</sup> ὄφεις<sup>j</sup> ἀροῦσιν· κἂν θανάσιμόν τι πίωσιν, οὐ μὴ αὐτοὺς βλάψῃ· ἐπὶ ἀρρώστους χεῖρας ἐπιθήσουσιν, καὶ καλῶς ἕξουσιν.

<sup>19</sup> Ὁ μὲν οὖν κύριος,<sup>k</sup> μετὰ τὸ λαλῆσαι αὐτοῖς, ἀνελήφθη<sup>l</sup> εἰς τὸν οὐρανόν, καὶ ἐκάθισεν ἐκ δεξιῶν τοῦ θεοῦ.
<sup>20</sup> Ἐκεῖνοι δὲ ἐξελθόντες ἐκήρυξαν πανταχοῦ, τοῦ κυρίου συνεργοῦντος, καὶ τὸν λόγον βεβαιοῦντος διὰ τῶν ἐπακολουθούντων σημείων. Ἀμήν.<sup>m</sup> 

> - <sup>a</sup> 1. B Ἰακώβου ⇒ ἡ τοῦ Ἰακώβου
> - <sup>b</sup> 2. N τῆς μιᾶς ⇒ τῇ μιᾷ τῶν
> - <sup>c</sup> 7. N Ἀλλ’ ⇒ Ἀλλὰ
> - <sup>d</sup> 8. N δὲ ⇒ γὰρ
> - <sup>e</sup> 8. N εἶπον ⇒ εἶπαν
> - <sup>f</sup> 8. N γάρ ⇒ γάρ "+" [["SHORTER ENDING"]]
> - <sup>g</sup> 9. N Ἀναστὰς ⇒ [[ Ἀναστὰς
> - <sup>h</sup> 9. N ἀφ’ ⇒ παρ’
> - <sup>i</sup> 14. N ἀνακειμένοις ⇒ [ δὲ ] ἀνακειμένοις
> - <sup>j</sup> 18. N ὄφεις ⇒ [ καὶ ἐν ταῖς χερσὶν ] ὄφεις
> - <sup>k</sup> 19. N κύριος ⇒ κύριος Ἰησοῦς
> - <sup>l</sup> 19. N ἀνελήφθη ⇒ ἀνελήμφθη
> - <sup>m</sup> 20. N σημείων. Ἀμήν ⇒ σημείων.]]
