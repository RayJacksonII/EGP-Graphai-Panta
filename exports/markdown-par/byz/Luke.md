## Chapter 1

<sup>1</sup> Ἐπειδήπερ πολλοὶ ἐπεχείρησαν ἀνατάξασθαι διήγησιν περὶ τῶν πεπληροφορημένων ἐν ἡμῖν πραγμάτων,
<sup>2</sup> καθὼς παρέδοσαν ἡμῖν οἱ ἀπ’ ἀρχῆς αὐτόπται καὶ ὑπηρέται γενόμενοι τοῦ λόγου,
<sup>3</sup> ἔδοξεν κἀμοί, παρηκολουθηκότι ἄνωθεν πᾶσιν ἀκριβῶς, καθεξῆς σοι γράψαι, κράτιστε Θεόφιλε,
<sup>4</sup> ἵνα ἐπιγνῷς περὶ ὧν κατηχήθης λόγων τὴν ἀσφάλειαν.

<sup>5</sup> Ἐγένετο ἐν ταῖς ἡμέραις Ἡρῴδου τοῦ<sup>a</sup> βασιλέως τῆς Ἰουδαίας ἱερεύς τις ὀνόματι Ζαχαρίας, ἐξ ἐφημερίας Ἀβιά· καὶ ἡ<sup>b</sup> γυνὴ αὐτοῦ ἐκ τῶν θυγατέρων Ἀαρών, καὶ τὸ ὄνομα αὐτῆς Ἐλισάβετ.
<sup>6</sup> Ἦσαν δὲ δίκαιοι ἀμφότεροι ἐνώπιον<sup>c</sup> τοῦ θεοῦ, πορευόμενοι ἐν πάσαις ταῖς ἐντολαῖς καὶ δικαιώμασιν τοῦ κυρίου ἄμεμπτοι.
<sup>7</sup> Καὶ οὐκ ἦν αὐτοῖς τέκνον, καθότι ἡ<sup>d</sup> Ἐλισάβετ ἦν στεῖρα, καὶ ἀμφότεροι προβεβηκότες ἐν ταῖς ἡμέραις αὐτῶν ἦσαν.

<sup>8</sup> Ἐγένετο δὲ ἐν τῷ ἱερατεύειν αὐτὸν ἐν τῇ τάξει τῆς ἐφημερίας αὐτοῦ ἔναντι τοῦ θεοῦ,
<sup>9</sup> κατὰ τὸ ἔθος τῆς ἱερατείας, ἔλαχεν τοῦ θυμιᾶσαι εἰσελθὼν εἰς τὸν ναὸν τοῦ κυρίου.
<sup>10</sup> Καὶ πᾶν τὸ πλῆθος ἦν τοῦ λαοῦ προσευχόμενον ἔξω τῇ ὥρᾳ τοῦ θυμιάματος.
<sup>11</sup> Ὤφθη δὲ αὐτῷ ἄγγελος κυρίου, ἑστὼς ἐκ δεξιῶν τοῦ θυσιαστηρίου τοῦ θυμιάματος.
<sup>12</sup> Καὶ ἐταράχθη Ζαχαρίας ἰδών, καὶ φόβος ἐπέπεσεν ἐπ’ αὐτόν.
<sup>13</sup> Εἶπεν δὲ πρὸς αὐτὸν ὁ ἄγγελος, Μὴ φοβοῦ, Ζαχαρία· διότι εἰσηκούσθη ἡ δέησίς σου, καὶ ἡ γυνή σου Ἐλισάβετ γεννήσει υἱόν σοι, καὶ καλέσεις τὸ ὄνομα αὐτοῦ Ἰωάννην.
<sup>14</sup> Καὶ ἔσται χαρά σοι καὶ ἀγαλλίασις, καὶ πολλοὶ ἐπὶ τῇ γεννήσει<sup>e</sup> αὐτοῦ χαρήσονται.
<sup>15</sup> Ἔσται γὰρ μέγας ἐνώπιον τοῦ<sup>f</sup> κυρίου, καὶ οἶνον καὶ σίκερα οὐ μὴ πίῃ, καὶ πνεύματος ἁγίου πλησθήσεται ἔτι ἐκ κοιλίας μητρὸς αὐτοῦ.
<sup>16</sup> Καὶ πολλοὺς τῶν υἱῶν Ἰσραὴλ ἐπιστρέψει ἐπὶ κύριον τὸν θεὸν αὐτῶν·
<sup>17</sup> καὶ αὐτὸς προελεύσεται ἐνώπιον αὐτοῦ ἐν πνεύματι καὶ δυνάμει Ἠλίου, ἐπιστρέψαι καρδίας πατέρων ἐπὶ τέκνα, καὶ ἀπειθεῖς ἐν φρονήσει δικαίων, ἑτοιμάσαι κυρίῳ λαὸν κατεσκευασμένον.
<sup>18</sup> Καὶ εἶπεν Ζαχαρίας πρὸς τὸν ἄγγελον, Κατὰ τί γνώσομαι τοῦτο; Ἐγὼ γάρ εἰμι πρεσβύτης, καὶ ἡ γυνή μου προβεβηκυῖα ἐν ταῖς ἡμέραις αὐτῆς.
<sup>19</sup> Καὶ ἀποκριθεὶς ὁ ἄγγελος εἶπεν αὐτῷ, Ἐγώ εἰμι Γαβριὴλ ὁ παρεστηκὼς ἐνώπιον τοῦ θεοῦ· καὶ ἀπεστάλην λαλῆσαι πρός σε, καὶ εὐαγγελίσασθαί σοι ταῦτα.
<sup>20</sup> Καὶ ἰδού, ἔσῃ σιωπῶν καὶ μὴ δυνάμενος λαλῆσαι, ἄχρι ἧς ἡμέρας γένηται ταῦτα, ἀνθ’ ὧν οὐκ ἐπίστευσας τοῖς λόγοις μου, οἵτινες πληρωθήσονται εἰς τὸν καιρὸν αὐτῶν.
<sup>21</sup> Καὶ ἦν ὁ λαὸς προσδοκῶν τὸν Ζαχαρίαν· καὶ ἐθαύμαζον ἐν τῷ χρονίζειν αὐτὸν<sup>g</sup> ἐν τῷ ναῷ.
<sup>22</sup> Ἐξελθὼν δὲ οὐκ ἠδύνατο<sup>h</sup> λαλῆσαι αὐτοῖς· καὶ ἐπέγνωσαν ὅτι ὀπτασίαν ἑώρακεν ἐν τῷ ναῷ· καὶ αὐτὸς ἦν διανεύων αὐτοῖς, καὶ διέμενεν κωφός.
<sup>23</sup> Καὶ ἐγένετο, ὡς ἐπλήσθησαν αἱ ἡμέραι τῆς λειτουργίας αὐτοῦ, ἀπῆλθεν εἰς τὸν οἶκον αὐτοῦ.

<sup>24</sup> Μετὰ δὲ ταύτας τὰς ἡμέρας συνέλαβεν Ἐλισάβετ ἡ γυνὴ αὐτοῦ, καὶ περιέκρυβεν ἑαυτὴν μῆνας πέντε, λέγουσα
<sup>25</sup> ὅτι Οὕτως μοι πεποίηκεν ὁ<sup>i</sup> κύριος ἐν ἡμέραις αἷς ἐπεῖδεν ἀφελεῖν τὸ<sup>j</sup> ὄνειδός μου ἐν ἀνθρώποις.

<sup>26</sup> Ἐν δὲ τῷ μηνὶ τῷ ἕκτῳ ἀπεστάλη ὁ ἄγγελος Γαβριὴλ ὑπὸ<sup>k</sup> τοῦ θεοῦ εἰς πόλιν τῆς Γαλιλαίας, ᾗ ὄνομα Ναζαρέτ,<sup>l</sup> 
<sup>27</sup> πρὸς παρθένον μεμνηστευμένην<sup>m</sup> ἀνδρί, ᾧ ὄνομα Ἰωσήφ, ἐξ οἴκου Δαυίδ· καὶ τὸ ὄνομα τῆς παρθένου Μαριάμ.
<sup>28</sup> Καὶ εἰσελθὼν ὁ<sup>n</sup> ἄγγελος πρὸς αὐτὴν εἶπεν, Χαῖρε, κεχαριτωμένη· ὁ κύριος μετὰ σοῦ, εὐλογημένη<sup>o</sup> σὺ ἐν γυναιξίν.
<sup>29</sup> Ἡ δὲ ἰδοῦσα<sup>p</sup> διεταράχθη<sup>q</sup> ἐπὶ τῷ λόγῳ αὐτοῦ, καὶ διελογίζετο ποταπὸς εἴη ὁ ἀσπασμὸς οὗτος.
<sup>30</sup> Καὶ εἶπεν ὁ ἄγγελος αὐτῇ, Μὴ φοβοῦ, Μαριάμ· εὗρες γὰρ χάριν παρὰ τῷ θεῷ.
<sup>31</sup> Καὶ ἰδού, συλλήψῃ<sup>r</sup> ἐν γαστρί, καὶ τέξῃ υἱόν, καὶ καλέσεις τὸ ὄνομα αὐτοῦ Ἰησοῦν.
<sup>32</sup> Οὗτος ἔσται μέγας, καὶ υἱὸς ὑψίστου κληθήσεται· καὶ δώσει αὐτῷ κύριος ὁ θεὸς τὸν θρόνον Δαυὶδ τοῦ πατρὸς αὐτοῦ,
<sup>33</sup> καὶ βασιλεύσει ἐπὶ τὸν οἶκον Ἰακὼβ εἰς τοὺς αἰῶνας, καὶ τῆς βασιλείας αὐτοῦ οὐκ ἔσται τέλος.
<sup>34</sup> Εἶπεν δὲ Μαριὰμ πρὸς τὸν ἄγγελον, Πῶς ἔσται τοῦτο, ἐπεὶ ἄνδρα οὐ γινώσκω;
<sup>35</sup> Καὶ ἀποκριθεὶς ὁ ἄγγελος εἶπεν αὐτῇ, Πνεῦμα ἅγιον ἐπελεύσεται ἐπὶ σέ, καὶ δύναμις ὑψίστου ἐπισκιάσει σοι· διὸ καὶ τὸ γεννώμενον ἅγιον κληθήσεται υἱὸς θεοῦ.
<sup>36</sup> Καὶ ἰδού, Ἐλισάβετ ἡ συγγενής<sup>s</sup> σου, καὶ αὐτὴ συνειληφυῖα<sup>t</sup> υἱὸν ἐν γήρει αὐτῆς· καὶ οὗτος μὴν ἕκτος ἐστὶν αὐτῇ τῇ καλουμένῃ στείρᾳ.
<sup>37</sup> Ὅτι οὐκ ἀδυνατήσει παρὰ τῷ<sup>u</sup> θεῷ πᾶν ῥῆμα.
<sup>38</sup> Εἶπεν δὲ Μαριάμ, Ἰδού, ἡ δούλη κυρίου· γένοιτό μοι κατὰ τὸ ῥῆμά σου. Καὶ ἀπῆλθεν ἀπ’ αὐτῆς ὁ ἄγγελος.

<sup>39</sup> Ἀναστᾶσα δὲ Μαριὰμ ἐν ταῖς ἡμέραις ταύταις ἐπορεύθη εἰς τὴν ὀρεινὴν μετὰ σπουδῆς, εἰς πόλιν Ἰούδα,
<sup>40</sup> καὶ εἰσῆλθεν εἰς τὸν οἶκον Ζαχαρίου, καὶ ἠσπάσατο τὴν Ἐλισάβετ.
<sup>41</sup> Καὶ ἐγένετο ὡς ἤκουσεν ἡ<sup>v</sup> Ἐλισάβετ τὸν ἀσπασμὸν τῆς Μαρίας, ἐσκίρτησεν τὸ βρέφος ἐν τῇ κοιλίᾳ αὐτῆς· καὶ ἐπλήσθη πνεύματος ἁγίου ἡ Ἐλισάβετ,
<sup>42</sup> καὶ ἀνεφώνησεν φωνῇ<sup>w</sup> μεγάλῃ, καὶ εἶπεν, Εὐλογημένη σὺ ἐν γυναιξίν, καὶ εὐλογημένος ὁ καρπὸς τῆς κοιλίας σου.
<sup>43</sup> Καὶ πόθεν μοι τοῦτο, ἵνα ἔλθῃ ἡ μήτηρ τοῦ κυρίου μου πρός με;<sup>x</sup> 
<sup>44</sup> Ἰδοὺ γάρ, ὡς ἐγένετο ἡ φωνὴ τοῦ ἀσπασμοῦ σου εἰς τὰ ὦτά μου, ἐσκίρτησεν τὸ<sup>y</sup> βρέφος ἐν ἀγαλλιάσει ἐν τῇ κοιλίᾳ μου.
<sup>45</sup> Καὶ μακαρία ἡ πιστεύσασα, ὅτι ἔσται τελείωσις τοῖς λελαλημένοις αὐτῇ παρὰ κυρίου.
<sup>46</sup> Καὶ εἶπεν Μαριάμ, Μεγαλύνει ἡ ψυχή μου τὸν κύριον,
<sup>47</sup> καὶ ἠγαλλίασεν τὸ πνεῦμά μου ἐπὶ τῷ θεῷ τῷ σωτῆρί μου.
<sup>48</sup> Ὅτι ἐπέβλεψεν ἐπὶ τὴν ταπείνωσιν τῆς δούλης αὐτοῦ. Ἰδοὺ γάρ, ἀπὸ τοῦ νῦν μακαριοῦσίν με πᾶσαι αἱ γενεαί.
<sup>49</sup> Ὅτι ἐποίησέν μοι μεγαλεῖα<sup>z</sup> ὁ δυνατός, καὶ ἅγιον τὸ ὄνομα αὐτοῦ.
<sup>50</sup> Καὶ τὸ ἔλεος αὐτοῦ εἰς γενεὰς γενεῶν<sup>a</sup> τοῖς φοβουμένοις αὐτόν.
<sup>51</sup> Ἐποίησεν κράτος ἐν βραχίονι αὐτοῦ· διεσκόρπισεν ὑπερηφάνους διανοίᾳ καρδίας αὐτῶν.
<sup>52</sup> Καθεῖλεν δυνάστας ἀπὸ θρόνων, καὶ ὕψωσεν ταπεινούς.
<sup>53</sup> Πεινῶντας ἐνέπλησεν ἀγαθῶν, καὶ πλουτοῦντας ἐξαπέστειλεν κενούς.
<sup>54</sup> Ἀντελάβετο Ἰσραὴλ παιδὸς αὐτοῦ, μνησθῆναι ἐλέους,
<sup>55</sup> καθὼς ἐλάλησεν πρὸς τοὺς πατέρας ἡμῶν, τῷ Ἀβραὰμ καὶ τῷ σπέρματι αὐτοῦ εἰς τὸν αἰῶνα.

<sup>56</sup> Ἔμεινεν δὲ Μαριὰμ σὺν αὐτῇ ὡσεὶ<sup>b</sup> μῆνας τρεῖς, καὶ ὑπέστρεψεν εἰς τὸν οἶκον αὐτῆς.

<sup>57</sup> Τῇ δὲ Ἐλισάβετ ἐπλήσθη ὁ χρόνος τοῦ τεκεῖν αὐτήν, καὶ ἐγέννησεν υἱόν.
<sup>58</sup> Καὶ ἤκουσαν οἱ περίοικοι καὶ οἱ συγγενεῖς αὐτῆς ὅτι ἐμεγάλυνεν κύριος τὸ ἔλεος αὐτοῦ μετ’ αὐτῆς, καὶ συνέχαιρον αὐτῇ.
<sup>59</sup> Καὶ ἐγένετο ἐν τῇ ὀγδόῃ<sup>c</sup> ἡμέρᾳ, ἦλθον περιτεμεῖν τὸ παιδίον· καὶ ἐκάλουν αὐτὸ ἐπὶ τῷ ὀνόματι τοῦ πατρὸς αὐτοῦ Ζαχαρίαν.
<sup>60</sup> Καὶ ἀποκριθεῖσα ἡ μήτηρ αὐτοῦ εἶπεν, Οὐχί, ἀλλὰ κληθήσεται Ἰωάννης.
<sup>61</sup> Καὶ εἶπον<sup>d</sup> πρὸς αὐτὴν ὅτι Οὐδείς ἐστιν ἐν<sup>e</sup> τῇ συγγενείᾳ σου ὃς καλεῖται τῷ ὀνόματι τούτῳ.
<sup>62</sup> Ἐνένευον δὲ τῷ πατρὶ αὐτοῦ, τὸ τί ἂν θέλοι καλεῖσθαι αὐτόν.<sup>f</sup> 
<sup>63</sup> Καὶ αἰτήσας πινακίδιον ἔγραψεν, λέγων, Ἰωάννης ἐστὶν τὸ<sup>g</sup> ὄνομα αὐτοῦ· καὶ ἐθαύμασαν πάντες.
<sup>64</sup> Ἀνεῴχθη δὲ τὸ στόμα αὐτοῦ παραχρῆμα καὶ ἡ γλῶσσα αὐτοῦ, καὶ ἐλάλει εὐλογῶν τὸν θεόν.
<sup>65</sup> Καὶ ἐγένετο ἐπὶ πάντας φόβος τοὺς περιοικοῦντας αὐτούς· καὶ ἐν ὅλῃ τῇ ὀρεινῇ τῆς Ἰουδαίας διελαλεῖτο πάντα τὰ ῥήματα ταῦτα.
<sup>66</sup> Καὶ ἔθεντο πάντες οἱ ἀκούσαντες ἐν τῇ καρδίᾳ αὐτῶν, λέγοντες, Τί ἄρα τὸ παιδίον τοῦτο ἔσται; Καὶ χεὶρ<sup>h</sup> κυρίου ἦν μετ’ αὐτοῦ.

<sup>67</sup> Καὶ Ζαχαρίας ὁ πατὴρ αὐτοῦ ἐπλήσθη πνεύματος ἁγίου, καὶ προεφήτευσεν,<sup>i</sup> λέγων,
<sup>68</sup> Εὐλογητὸς κύριος ὁ θεὸς τοῦ Ἰσραήλ, ὅτι ἐπεσκέψατο καὶ ἐποίησεν λύτρωσιν τῷ λαῷ αὐτοῦ,
<sup>69</sup> καὶ ἤγειρεν κέρας σωτηρίας ἡμῖν ἐν τῷ<sup>j</sup> οἴκῳ Δαυὶδ τοῦ παιδὸς αὐτοῦ
<sup>70</sup> καθὼς ἐλάλησεν διὰ στόματος τῶν ἁγίων τῶν<sup>k</sup> ἀπ’ αἰῶνος προφητῶν αὐτοῦ
<sup>71</sup> σωτηρίαν ἐξ ἐχθρῶν ἡμῶν, καὶ ἐκ χειρὸς πάντων τῶν μισούντων ἡμᾶς·
<sup>72</sup> ποιῆσαι ἔλεος μετὰ τῶν πατέρων ἡμῶν, καὶ μνησθῆναι διαθήκης ἁγίας αὐτοῦ,
<sup>73</sup> ὅρκον ὃν ὤμοσεν πρὸς Ἀβραὰμ τὸν πατέρα ἡμῶν, τοῦ δοῦναι ἡμῖν,
<sup>74</sup> ἀφόβως, ἐκ χειρὸς τῶν<sup>l</sup> ἐχθρῶν ἡμῶν ῥυσθέντας, λατρεύειν αὐτῷ
<sup>75</sup> ἐν ὁσιότητι καὶ δικαιοσύνῃ ἐνώπιον αὐτοῦ πάσας<sup>m</sup> τὰς ἡμέρας τῆς ζωῆς ἡμῶν.
<sup>76</sup> Καὶ σύ,<sup>n</sup> παιδίον, προφήτης ὑψίστου κληθήσῃ· προπορεύσῃ γὰρ πρὸ<sup>o</sup> προσώπου κυρίου ἑτοιμάσαι ὁδοὺς αὐτοῦ·
<sup>77</sup> τοῦ δοῦναι γνῶσιν σωτηρίας τῷ λαῷ αὐτοῦ ἐν ἀφέσει ἁμαρτιῶν αὐτῶν,
<sup>78</sup> διὰ σπλάγχνα ἐλέους θεοῦ ἡμῶν, ἐν οἷς ἐπεσκέψατο<sup>p</sup> ἡμᾶς ἀνατολὴ ἐξ ὕψους,
<sup>79</sup> ἐπιφᾶναι τοῖς ἐν σκότει καὶ σκιᾷ θανάτου καθημένοις, τοῦ κατευθῦναι τοὺς πόδας ἡμῶν εἰς ὁδὸν εἰρήνης.

<sup>80</sup> Τὸ δὲ παιδίον ηὔξανεν καὶ ἐκραταιοῦτο πνεύματι, καὶ ἦν ἐν ταῖς ἐρήμοις ἕως ἡμέρας ἀναδείξεως αὐτοῦ πρὸς τὸν Ἰσραήλ.

> - <sup>a</sup> 5. N τοῦ ⇒ -
> - <sup>b</sup> 5. N ἡ γυνὴ αὐτοῦ ⇒ γυνὴ αὐτῷ
> - <sup>c</sup> 6. N ἐνώπιον ⇒ ἐναντίον
> - <sup>d</sup> 7. N ἡ Ἐλισάβετ ἦν ⇒ ἦν ἡ Ἐλισάβετ
> - <sup>e</sup> 14. N γεννήσει ⇒ γενέσει
> - <sup>f</sup> 15. B τοῦ ⇒ -
> - <sup>g</sup> 21. N αὐτὸν ἐν τῷ ναῷ ⇒ ἐν τῷ ναῷ αὐτόν
> - <sup>h</sup> 22. N ἠδύνατο ⇒ ἐδύνατο
> - <sup>i</sup> 25. N ὁ ⇒ -
> - <sup>j</sup> 25. N τὸ ⇒ -
> - <sup>k</sup> 26. N ὑπὸ ⇒ ἀπὸ
> - <sup>l</sup> 26. N Ναζαρέτ ⇒ Ναζαρέθ
> - <sup>m</sup> 27. N μεμνηστευμένην ⇒ ἐμνηστευμένην
> - <sup>n</sup> 28. N ὁ ἄγγελος ⇒ -
> - <sup>o</sup> 28. N εὐλογημένη σὺ ἐν γυναιξίν ⇒ -
> - <sup>p</sup> 29. N ἰδοῦσα ⇒ -
> - <sup>q</sup> 29. N διεταράχθη ἐπὶ τῷ λόγῳ αὐτοῦ ⇒ ἐπὶ τῷ λόγῳ διεταράχθη
> - <sup>r</sup> 31. N συλλήψῃ ⇒ συλλήμψῃ
> - <sup>s</sup> 36. N συγγενής ⇒ συγγενίς
> - <sup>t</sup> 36. N συνειληφυῖα ⇒ συνείληφεν
> - <sup>u</sup> 37. N τῷ θεῷ ⇒ τοῦ θεοῦ
> - <sup>v</sup> 41. N ἡ Ἐλισάβετ τὸν ἀσπασμὸν τῆς Μαρίας ⇒ τὸν ἀσπασμὸν τῆς Μαρίας ἡ Ἐλισάβετ
> - <sup>w</sup> 42. N φωνῇ ⇒ κραυγῇ
> - <sup>x</sup> 43. N με ⇒ ἐμέ
> - <sup>y</sup> 44. N τὸ βρέφος ἐν ἀγαλλιάσει ⇒ ἐν ἀγαλλιάσει τὸ βρέφος
> - <sup>z</sup> 49. N μεγαλεῖα ⇒ μεγάλα
> - <sup>a</sup> 50. N γενεῶν ⇒ καὶ γενεὰς
> - <sup>b</sup> 56. N ὡσεὶ ⇒ ὡς
> - <sup>c</sup> 59. N ὀγδόῃ ἡμέρᾳ ⇒ ἡμέρᾳ τῇ ὀγδόῃ
> - <sup>d</sup> 61. N εἶπον ⇒ εἶπαν
> - <sup>e</sup> 61. N ἐν τῇ συγγενείᾳ ⇒ ἐκ τῆς συγγενείας
> - <sup>f</sup> 62. N αὐτόν ⇒ αὐτό
> - <sup>g</sup> 63. N τὸ ⇒ -
> - <sup>h</sup> 66. N χεὶρ ⇒ γὰρ χεὶρ
> - <sup>i</sup> 67. N προεφήτευσεν ⇒ ἐπροφήτευσεν
> - <sup>j</sup> 69. N τῷ οἴκῳ Δαυὶδ τοῦ ⇒ οἴκῳ Δαυὶδ
> - <sup>k</sup> 70. N τῶν ἀπ’ ⇒ ἀπ’
> - <sup>l</sup> 74. N τῶν ἐχθρῶν ἡμῶν ⇒ ἐχθρῶν
> - <sup>m</sup> 75. N πάσας τὰς ἡμέρας τῆς ζωῆς ⇒ πάσαις ταῖς ἡμέραις
> - <sup>n</sup> 76. N σύ ⇒ σὺ δέ
> - <sup>o</sup> 76. N πρὸ προσώπου ⇒ ἐνώπιον
> - <sup>p</sup> 78. N ἐπεσκέψατο ⇒ ἐπισκέψεται

## Chapter 2

<sup>1</sup> Ἐγένετο δὲ ἐν ταῖς ἡμέραις ἐκείναις, ἐξῆλθεν δόγμα παρὰ Καίσαρος Αὐγούστου, ἀπογράφεσθαι πᾶσαν τὴν οἰκουμένην.
<sup>2</sup> Αὕτη ἡ<sup>a</sup> ἀπογραφὴ πρώτη ἐγένετο ἡγεμονεύοντος τῆς Συρίας Κυρηνίου.
<sup>3</sup> Καὶ ἐπορεύοντο πάντες ἀπογράφεσθαι, ἕκαστος εἰς τὴν ἰδίαν<sup>b</sup> πόλιν.
<sup>4</sup> Ἀνέβη δὲ καὶ Ἰωσὴφ ἀπὸ τῆς Γαλιλαίας, ἐκ πόλεως Ναζαρέτ,<sup>c</sup> εἰς τὴν Ἰουδαίαν, εἰς πόλιν Δαυίδ, ἥτις καλεῖται Βηθλέεμ, διὰ τὸ εἶναι αὐτὸν ἐξ οἴκου καὶ πατριᾶς Δαυίδ,
<sup>5</sup> ἀπογράψασθαι σὺν Μαριὰμ τῇ μεμνηστευμένῃ<sup>d</sup> αὐτῷ γυναικί, οὔσῃ ἐγκύῳ.
<sup>6</sup> Ἐγένετο δὲ ἐν τῷ εἶναι αὐτοὺς ἐκεῖ, ἐπλήσθησαν αἱ ἡμέραι τοῦ τεκεῖν αὐτήν.
<sup>7</sup> Καὶ ἔτεκεν τὸν υἱὸν αὐτῆς τὸν πρωτότοκον, καὶ ἐσπαργάνωσεν αὐτόν, καὶ ἀνέκλινεν αὐτὸν ἐν τῇ<sup>e</sup> φάτνῃ, διότι οὐκ ἦν αὐτοῖς τόπος ἐν τῷ καταλύματι.

<sup>8</sup> Καὶ ποιμένες ἦσαν ἐν τῇ χώρᾳ τῇ αὐτῇ ἀγραυλοῦντες καὶ φυλάσσοντες φυλακὰς τῆς νυκτὸς ἐπὶ τὴν ποίμνην αὐτῶν.
<sup>9</sup> Καὶ ἰδού,<sup>f</sup> ἄγγελος κυρίου ἐπέστη αὐτοῖς, καὶ δόξα κυρίου περιέλαμψεν αὐτούς· καὶ ἐφοβήθησαν φόβον μέγαν.
<sup>10</sup> Καὶ εἶπεν αὐτοῖς ὁ ἄγγελος, Μὴ φοβεῖσθε· ἰδοὺ γάρ, εὐαγγελίζομαι ὑμῖν χαρὰν μεγάλην, ἥτις ἔσται παντὶ τῷ λαῷ·
<sup>11</sup> ὅτι ἐτέχθη ὑμῖν σήμερον σωτήρ, ὅς ἐστιν χριστὸς κύριος, ἐν πόλει Δαυίδ.
<sup>12</sup> Καὶ τοῦτο ὑμῖν τὸ σημεῖον· εὑρήσετε βρέφος ἐσπαργανωμένον, κείμενον<sup>g</sup> ἐν φάτνῃ.
<sup>13</sup> Καὶ ἐξαίφνης ἐγένετο σὺν τῷ ἀγγέλῳ πλῆθος στρατιᾶς οὐρανίου, αἰνούντων τὸν θεόν, καὶ λεγόντων,
<sup>14</sup> Δόξα ἐν ὑψίστοις θεῷ, καὶ ἐπὶ γῆς εἰρήνη· ἐν ἀνθρώποις εὐδοκία.<sup>h</sup> 

<sup>15</sup> Καὶ ἐγένετο, ὡς ἀπῆλθον ἀπ’ αὐτῶν εἰς τὸν οὐρανὸν οἱ ἄγγελοι, καὶ<sup>i</sup> οἱ ἄνθρωποι οἱ ποιμένες εἶπον<sup>j</sup> πρὸς ἀλλήλους, Διέλθωμεν δὴ ἕως Βηθλέεμ, καὶ ἴδωμεν τὸ ῥῆμα τοῦτο τὸ γεγονός, ὃ ὁ κύριος ἐγνώρισεν ἡμῖν.
<sup>16</sup> Καὶ ἦλθον<sup>k</sup> σπεύσαντες, καὶ ἀνεῦρον<sup>l</sup> τήν τε Μαριὰμ καὶ τὸν Ἰωσήφ, καὶ τὸ βρέφος κείμενον ἐν τῇ φάτνῃ.
<sup>17</sup> Ἰδόντες δὲ διεγνώρισαν<sup>m</sup> περὶ τοῦ ῥήματος τοῦ λαληθέντος αὐτοῖς περὶ τοῦ παιδίου τούτου.
<sup>18</sup> Καὶ πάντες οἱ ἀκούσαντες ἐθαύμασαν περὶ τῶν λαληθέντων ὑπὸ τῶν ποιμένων πρὸς αὐτούς.
<sup>19</sup> Ἡ δὲ Μαριὰμ πάντα συνετήρει τὰ ῥήματα ταῦτα, συμβάλλουσα ἐν τῇ καρδίᾳ αὐτῆς.
<sup>20</sup> Καὶ ὑπέστρεψαν οἱ ποιμένες, δοξάζοντες καὶ αἰνοῦντες τὸν θεὸν ἐπὶ πᾶσιν οἷς ἤκουσαν καὶ εἶδον, καθὼς ἐλαλήθη πρὸς αὐτούς.

<sup>21</sup> Καὶ ὅτε ἐπλήσθησαν ἡμέραι ὀκτὼ τοῦ περιτεμεῖν αὐτόν, καὶ ἐκλήθη τὸ ὄνομα αὐτοῦ Ἰησοῦς, τὸ κληθὲν ὑπὸ τοῦ ἀγγέλου πρὸ τοῦ συλληφθῆναι<sup>n</sup> αὐτὸν ἐν τῇ κοιλίᾳ.

<sup>22</sup> Καὶ ὅτε ἐπλήσθησαν αἱ ἡμέραι τοῦ καθαρισμοῦ αὐτῶν κατὰ τὸν νόμον Μωσέως,<sup>o</sup> ἀνήγαγον αὐτὸν εἰς Ἱεροσόλυμα, παραστῆσαι τῷ κυρίῳ
<sup>23</sup> καθὼς γέγραπται ἐν νόμῳ κυρίου ὅτι Πᾶν ἄρσεν διανοῖγον μήτραν ἅγιον τῷ κυρίῳ κληθήσεται
<sup>24</sup> καὶ τοῦ δοῦναι θυσίαν κατὰ τὸ εἰρημένον ἐν νόμῳ<sup>p</sup> κυρίου, Ζεῦγος τρυγόνων ἢ δύο νεοσσοὺς<sup>q</sup> περιστερῶν.
<sup>25</sup> Καὶ ἰδού, ἦν<sup>r</sup> ἄνθρωπος ἐν Ἱερουσαλήμ, ᾧ ὄνομα Συμεών, καὶ ὁ ἄνθρωπος οὗτος δίκαιος καὶ εὐλαβής, προσδεχόμενος παράκλησιν τοῦ Ἰσραήλ, καὶ πνεῦμα ἦν ἅγιον ἐπ’ αὐτόν.
<sup>26</sup> Καὶ ἦν αὐτῷ κεχρηματισμένον ὑπὸ τοῦ πνεύματος τοῦ ἁγίου, μὴ ἰδεῖν θάνατον πρὶν ἢ<sup>s</sup> ἴδῃ τὸν χριστὸν κυρίου.
<sup>27</sup> Καὶ ἦλθεν ἐν τῷ πνεύματι εἰς τὸ ἱερόν· καὶ ἐν τῷ εἰσαγαγεῖν τοὺς γονεῖς τὸ παιδίον Ἰησοῦν, τοῦ ποιῆσαι αὐτοὺς κατὰ τὸ εἰθισμένον τοῦ νόμου περὶ αὐτοῦ,
<sup>28</sup> καὶ αὐτὸς ἐδέξατο αὐτὸ εἰς τὰς ἀγκάλας αὐτοῦ,<sup>t</sup> καὶ εὐλόγησεν τὸν θεόν, καὶ εἶπεν,
<sup>29</sup> Νῦν ἀπολύεις τὸν δοῦλόν σου, δέσποτα, κατὰ τὸ ῥῆμά σου, ἐν εἰρήνῃ·
<sup>30</sup> ὅτι εἶδον οἱ ὀφθαλμοί μου τὸ σωτήριόν σου,
<sup>31</sup> ὃ ἡτοίμασας κατὰ πρόσωπον πάντων τῶν λαῶν·
<sup>32</sup> φῶς εἰς ἀποκάλυψιν ἐθνῶν, καὶ δόξαν λαοῦ σου Ἰσραήλ.
<sup>33</sup> Καὶ ἦν Ἰωσὴφ<sup>u</sup> καὶ ἡ μήτηρ αὐτοῦ θαυμάζοντες ἐπὶ τοῖς λαλουμένοις περὶ αὐτοῦ.
<sup>34</sup> Καὶ εὐλόγησεν αὐτοὺς Συμεών, καὶ εἶπεν πρὸς Μαριὰμ τὴν μητέρα αὐτοῦ, Ἰδού, οὗτος κεῖται εἰς πτῶσιν καὶ ἀνάστασιν πολλῶν ἐν τῷ Ἰσραήλ, καὶ εἰς σημεῖον ἀντιλεγόμενον·
<sup>35</sup> καὶ σοῦ δὲ<sup>v</sup> αὐτῆς τὴν ψυχὴν διελεύσεται ῥομφαία· ὅπως ἂν ἀποκαλυφθῶσιν ἐκ πολλῶν καρδιῶν διαλογισμοί.
<sup>36</sup> Καὶ ἦν Ἅννα προφῆτις, θυγάτηρ Φανουήλ, ἐκ φυλῆς Ἀσήρ αὕτη προβεβηκυῖα ἐν ἡμέραις πολλαῖς, ζήσασα ἔτη<sup>w</sup> μετὰ ἀνδρὸς ἑπτὰ ἀπὸ τῆς παρθενίας αὐτῆς,
<sup>37</sup> καὶ αὕτη χήρα ὡς<sup>x</sup> ἐτῶν ὀγδοήκοντα τεσσάρων ἣ οὐκ ἀφίστατο ἀπὸ<sup>y</sup> τοῦ ἱεροῦ, νηστείαις καὶ δεήσεσιν λατρεύουσα νύκτα καὶ ἡμέραν.
<sup>38</sup> Καὶ αὕτη αὐτῇ<sup>z</sup> τῇ ὥρᾳ ἐπιστᾶσα ἀνθωμολογεῖτο τῷ κυρίῳ,<sup>a</sup> καὶ ἐλάλει περὶ αὐτοῦ πᾶσιν τοῖς προσδεχομένοις λύτρωσιν ἐν<sup>b</sup> Ἱερουσαλήμ.
<sup>39</sup> Καὶ ὡς ἐτέλεσαν ἅπαντα<sup>c</sup> τὰ κατὰ τὸν νόμον κυρίου, ὑπέστρεψαν<sup>d</sup> εἰς τὴν Γαλιλαίαν, εἰς τὴν<sup>e</sup> πόλιν ἑαυτῶν Ναζαρέτ.<sup>f</sup> 

<sup>40</sup> Τὸ δὲ παιδίον ηὔξανεν, καὶ ἐκραταιοῦτο πνεύματι,<sup>g</sup> πληρούμενον σοφίας·<sup>h</sup> καὶ χάρις θεοῦ ἦν ἐπ’ αὐτό.

<sup>41</sup> Καὶ ἐπορεύοντο οἱ γονεῖς αὐτοῦ κατ’ ἔτος εἰς Ἱερουσαλὴμ τῇ ἑορτῇ τοῦ Πάσχα.
<sup>42</sup> Καὶ ὅτε ἐγένετο ἐτῶν δώδεκα, ἀναβάντων<sup>i</sup> αὐτῶν εἰς<sup>j</sup> Ἱεροσόλυμα κατὰ τὸ ἔθος τῆς ἑορτῆς,
<sup>43</sup> καὶ τελειωσάντων τὰς ἡμέρας, ἐν τῷ ὑποστρέφειν αὐτούς, ὑπέμεινεν Ἰησοῦς ὁ παῖς ἐν Ἱερουσαλήμ· καὶ οὐκ ἔγνω<sup>k</sup> Ἰωσὴφ καὶ ἡ μήτηρ αὐτοῦ·
<sup>44</sup> νομίσαντες δὲ αὐτὸν ἐν<sup>l</sup> τῇ συνοδίᾳ εἶναι, ἦλθον ἡμέρας ὁδόν, καὶ ἀνεζήτουν αὐτὸν ἐν τοῖς συγγενέσιν<sup>m</sup> καὶ ἐν τοῖς γνωστοῖς·
<sup>45</sup> καὶ μὴ εὑρόντες αὐτόν,<sup>n</sup> ὑπέστρεψαν εἰς Ἱερουσαλήμ, ζητοῦντες<sup>o</sup> αὐτόν.
<sup>46</sup> Καὶ ἐγένετο, μεθ’<sup>p</sup> ἡμέρας τρεῖς εὗρον αὐτὸν ἐν τῷ ἱερῷ, καθεζόμενον ἐν μέσῳ τῶν διδασκάλων, καὶ ἀκούοντα αὐτῶν, καὶ ἐπερωτῶντα αὐτούς.
<sup>47</sup> Ἐξίσταντο δὲ πάντες οἱ ἀκούοντες αὐτοῦ ἐπὶ τῇ συνέσει καὶ ταῖς ἀποκρίσεσιν αὐτοῦ.
<sup>48</sup> Καὶ ἰδόντες αὐτὸν ἐξεπλάγησαν· καὶ πρὸς<sup>q</sup> αὐτὸν ἡ μήτηρ αὐτοῦ εἶπεν,<sup>r</sup> Τέκνον, τί ἐποίησας ἡμῖν οὕτως; Ἰδού, ὁ πατήρ σου κἀγὼ ὀδυνώμενοι ἐζητοῦμέν σε.
<sup>49</sup> Καὶ εἶπεν πρὸς αὐτούς, Τί ὅτι ἐζητεῖτέ με; Οὐκ ᾔδειτε ὅτι ἐν τοῖς τοῦ πατρός μου δεῖ εἶναί με;
<sup>50</sup> Καὶ αὐτοὶ οὐ συνῆκαν τὸ ῥῆμα ὃ ἐλάλησεν αὐτοῖς.
<sup>51</sup> Καὶ κατέβη μετ’ αὐτῶν, καὶ ἦλθεν εἰς Ναζαρέτ·<sup>s</sup> καὶ ἦν ὑποτασσόμενος αὐτοῖς. Καὶ ἡ μήτηρ αὐτοῦ διετήρει πάντα τὰ ῥήματα ταῦτα<sup>t</sup> ἐν τῇ καρδίᾳ αὐτῆς.

<sup>52</sup> Καὶ Ἰησοῦς προέκοπτεν σοφίᾳ<sup>u</sup> καὶ ἡλικίᾳ, καὶ χάριτι παρὰ θεῷ καὶ ἀνθρώποις.

> - <sup>a</sup> 2. N ἡ ⇒ -
> - <sup>b</sup> 3. N ἰδίαν ⇒ ἑαυτοῦ
> - <sup>c</sup> 4. N Ναζαρέτ ⇒ Ναζαρέθ
> - <sup>d</sup> 5. N μεμνηστευμένῃ αὐτῷ γυναικί ⇒ ἐμνηστευμένῃ αὐτῷ
> - <sup>e</sup> 7. N τῇ ⇒ -
> - <sup>f</sup> 9. N ἰδού ⇒ -
> - <sup>g</sup> 12. N κείμενον ⇒ καὶ κείμενον
> - <sup>h</sup> 14. N εὐδοκία ⇒ εὐδοκίας
> - <sup>i</sup> 15. N καὶ οἱ ἄνθρωποι ⇒ -
> - <sup>j</sup> 15. N εἶπον ⇒ ἐλάλουν
> - <sup>k</sup> 16. N ἦλθον ⇒ ἦλθαν
> - <sup>l</sup> 16. N ἀνεῦρον ⇒ ἀνεῦραν
> - <sup>m</sup> 17. N διεγνώρισαν ⇒ ἐγνώρισαν
> - <sup>n</sup> 21. N συλληφθῆναι ⇒ συλλημφθῆναι
> - <sup>o</sup> 22. N Μωσέως ⇒ Μωϋσέως
> - <sup>p</sup> 24. N νόμῳ ⇒ τῷ νόμῳ
> - <sup>q</sup> 24. N νεοσσοὺς ⇒ νοσσοὺς
> - <sup>r</sup> 25. N ἦν ἄνθρωπος ⇒ ἄνθρωπος ἦν
> - <sup>s</sup> 26. N ἢ ⇒ [ἢ]ἂν
> - <sup>t</sup> 28. N αὐτοῦ ⇒ -
> - <sup>u</sup> 33. N Ἰωσὴφ καὶ ἡ μήτηρ αὐτοῦ ⇒ ὁ πατὴρ αὐτοῦ καὶ ἡ μήτηρ
> - <sup>v</sup> 35. N δὲ ⇒ [δὲ]
> - <sup>w</sup> 36. N ἔτη μετὰ ἀνδρὸς ⇒ μετὰ ἀνδρὸς ἔτη
> - <sup>x</sup> 37. N ὡς ⇒ ἕως
> - <sup>y</sup> 37. N ἀπὸ ⇒ -
> - <sup>z</sup> 38. N αὕτη αὐτῇ ⇒ αὐτῇ
> - <sup>a</sup> 38. N κυρίῳ ⇒ θεῷ
> - <sup>b</sup> 38. N ἐν ⇒ -
> - <sup>c</sup> 39. N ἅπαντα ⇒ πάντα
> - <sup>d</sup> 39. N ὑπέστρεψαν ⇒ ἐπέστρεψαν
> - <sup>e</sup> 39. N τὴν πόλιν ⇒ πόλιν
> - <sup>f</sup> 39. N Ναζαρέτ ⇒ Ναζαρέθ
> - <sup>g</sup> 40. N πνεύματι ⇒ -
> - <sup>h</sup> 40. N σοφίας ⇒ σοφίᾳ
> - <sup>i</sup> 42. N ἀναβάντων ⇒ ἀναβαινόντων
> - <sup>j</sup> 42. N εἰς Ἱεροσόλυμα ⇒ -
> - <sup>k</sup> 43. N ἔγνω Ἰωσὴφ καὶ ἡ μήτηρ ⇒ ἔγνωσαν οἱ γονεῖς
> - <sup>l</sup> 44. N ἐν τῇ συνοδίᾳ εἶναι ⇒ εἶναι ἐν τῇ συνοδίᾳ
> - <sup>m</sup> 44. N συγγενέσιν καὶ ἐν ⇒ συγγενεῦσιν καὶ
> - <sup>n</sup> 45. N αὐτόν ὑπέστρεψαν ⇒ ὑπέστρεψαν
> - <sup>o</sup> 45. N ζητοῦντες ⇒ ἀναζητοῦντες
> - <sup>p</sup> 46. N μεθ’ ⇒ μετὰ
> - <sup>q</sup> 48. N πρὸς ⇒ εἶπεν πρὸς
> - <sup>r</sup> 48. N εἶπεν ⇒ -
> - <sup>s</sup> 51. N Ναζαρέτ ⇒ Ναζαρέθ
> - <sup>t</sup> 51. N ταῦτα ⇒ -
> - <sup>u</sup> 52. N σοφίᾳ ⇒ [ἐν τῇ]σοφίᾳ

## Chapter 3

<sup>1</sup> Ἐν ἔτει δὲ πεντεκαιδεκάτῳ τῆς ἡγεμονίας Τιβερίου Καίσαρος, ἡγεμονεύοντος Ποντίου Πιλάτου τῆς Ἰουδαίας, καὶ τετραρχοῦντος<sup>a</sup> τῆς Γαλιλαίας Ἡρῴδου, Φιλίππου δὲ τοῦ ἀδελφοῦ αὐτοῦ τετραρχοῦντος<sup>b</sup> τῆς Ἰτουραίας καὶ Τραχωνίτιδος χώρας, καὶ Λυσανίου τῆς Ἀβιληνῆς τετραρχοῦντος,<sup>c</sup> 
<sup>2</sup> ἐπὶ ἀρχιερέως Ἄννα καὶ Καϊάφα, ἐγένετο ῥῆμα θεοῦ ἐπὶ Ἰωάννην τὸν Ζαχαρίου υἱὸν ἐν τῇ ἐρήμῳ.
<sup>3</sup> Καὶ ἦλθεν εἰς πᾶσαν τὴν<sup>d</sup> περίχωρον τοῦ Ἰορδάνου, κηρύσσων βάπτισμα μετανοίας εἰς ἄφεσιν ἁμαρτιῶν·
<sup>4</sup> ὡς γέγραπται ἐν βίβλῳ λόγων Ἠσαί̈ου τοῦ προφήτου, λέγοντος,<sup>e</sup> Φωνὴ βοῶντος ἐν τῇ ἐρήμῳ, Ἑτοιμάσατε τὴν ὁδὸν κυρίου· εὐθείας ποιεῖτε τὰς τρίβους αὐτοῦ.
<sup>5</sup> Πᾶσα φάραγξ πληρωθήσεται, καὶ πᾶν ὄρος καὶ βουνὸς ταπεινωθήσεται· καὶ ἔσται τὰ σκολιὰ εἰς εὐθεῖαν, καὶ αἱ τραχεῖαι εἰς ὁδοὺς λείας·
<sup>6</sup> καὶ ὄψεται πᾶσα σὰρξ τὸ σωτήριον τοῦ θεοῦ.

<sup>7</sup> Ἔλεγεν οὖν τοῖς ἐκπορευομένοις ὄχλοις βαπτισθῆναι ὑπ’ αὐτοῦ, Γεννήματα ἐχιδνῶν, τίς ὑπέδειξεν ὑμῖν φυγεῖν ἀπὸ τῆς μελλούσης ὀργῆς;
<sup>8</sup> Ποιήσατε οὖν καρποὺς ἀξίους τῆς μετανοίας· καὶ μὴ ἄρξησθε λέγειν ἐν ἑαυτοῖς, Πατέρα ἔχομεν τὸν Ἀβραάμ· λέγω γὰρ ὑμῖν ὅτι δύναται ὁ θεὸς ἐκ τῶν λίθων τούτων ἐγεῖραι τέκνα τῷ Ἀβραάμ.
<sup>9</sup> Ἤδη δὲ καὶ ἡ ἀξίνη πρὸς τὴν ῥίζαν τῶν δένδρων κεῖται· πᾶν οὖν δένδρον μὴ ποιοῦν καρπὸν καλὸν ἐκκόπτεται καὶ εἰς πῦρ βάλλεται.
<sup>10</sup> Καὶ ἐπηρώτων αὐτὸν οἱ ὄχλοι λέγοντες, Τί οὖν ποιήσομεν;<sup>f</sup> 
<sup>11</sup> Ἀποκριθεὶς δὲ λέγει<sup>g</sup> αὐτοῖς, Ὁ ἔχων δύο χιτῶνας μεταδότω τῷ μὴ ἔχοντι· καὶ ὁ ἔχων βρώματα ὁμοίως ποιείτω.
<sup>12</sup> Ἦλθον δὲ καὶ τελῶναι βαπτισθῆναι, καὶ εἶπον<sup>h</sup> πρὸς αὐτόν, Διδάσκαλε, τί ποιήσομεν;<sup>i</sup> 
<sup>13</sup> Ὁ δὲ εἶπεν πρὸς αὐτούς, Μηδὲν πλέον παρὰ τὸ διατεταγμένον ὑμῖν πράσσετε.
<sup>14</sup> Ἐπηρώτων δὲ αὐτὸν καὶ στρατευόμενοι, λέγοντες, Καὶ<sup>j</sup> ἡμεῖς τί ποιήσομεν; Καὶ εἶπεν πρὸς<sup>k</sup> αὐτούς, Μηδένα διασείσητε, μηδὲ συκοφαντήσητε· καὶ ἀρκεῖσθε τοῖς ὀψωνίοις ὑμῶν.

<sup>15</sup> Προσδοκῶντος δὲ τοῦ λαοῦ, καὶ διαλογιζομένων πάντων ἐν ταῖς καρδίαις αὐτῶν περὶ τοῦ Ἰωάννου, μήποτε αὐτὸς εἴη ὁ χριστός,
<sup>16</sup> ἀπεκρίνατο ὁ<sup>l</sup> Ἰωάννης, ἅπασιν λέγων, Ἐγὼ μὲν ὕδατι βαπτίζω ὑμᾶς· ἔρχεται δὲ ὁ ἰσχυρότερός μου, οὗ οὐκ εἰμὶ ἱκανὸς λῦσαι τὸν ἱμάντα τῶν ὑποδημάτων αὐτοῦ· αὐτὸς ὑμᾶς βαπτίσει ἐν πνεύματι ἁγίῳ καὶ πυρί·
<sup>17</sup> οὗ τὸ πτύον ἐν τῇ χειρὶ αὐτοῦ, καὶ<sup>m</sup> διακαθαριεῖ τὴν ἅλωνα αὐτοῦ, καὶ συνάξει<sup>n</sup> τὸν σῖτον εἰς τὴν ἀποθήκην αὐτοῦ, τὸ δὲ ἄχυρον κατακαύσει πυρὶ ἀσβέστῳ.

<sup>18</sup> Πολλὰ μὲν οὖν καὶ ἕτερα παρακαλῶν εὐηγγελίζετο τὸν λαόν·
<sup>19</sup> ὁ δὲ Ἡρῴδης ὁ τετράρχης,<sup>o</sup> ἐλεγχόμενος ὑπ’ αὐτοῦ περὶ Ἡρῳδιάδος τῆς γυναικὸς τοῦ ἀδελφοῦ αὐτοῦ, καὶ περὶ πάντων ὧν ἐποίησεν πονηρῶν ὁ Ἡρῴδης,
<sup>20</sup> προσέθηκεν καὶ τοῦτο ἐπὶ πᾶσιν, καὶ<sup>p</sup> κατέκλεισεν τὸν Ἰωάννην ἐν τῇ<sup>q</sup> φυλακῇ.

<sup>21</sup> Ἐγένετο δὲ ἐν τῷ βαπτισθῆναι ἅπαντα τὸν λαόν, καὶ Ἰησοῦ βαπτισθέντος καὶ προσευχομένου, ἀνεῳχθῆναι τὸν οὐρανόν,
<sup>22</sup> καὶ καταβῆναι τὸ πνεῦμα τὸ ἅγιον σωματικῷ εἴδει ὡσεὶ<sup>r</sup> περιστερὰν ἐπ’ αὐτόν, καὶ φωνὴν ἐξ οὐρανοῦ γενέσθαι, λέγουσαν,<sup>s</sup> Σὺ εἶ ὁ υἱός μου ὁ ἀγαπητός, ἐν σοὶ εὐδόκησα.

<sup>23</sup> Καὶ αὐτὸς ἦν ὁ<sup>t</sup> Ἰησοῦς ὡσεὶ<sup>u</sup> ἐτῶν τριάκοντα ἀρχόμενος, ὢν ὡς<sup>v</sup> ἐνομίζετο υἱὸς Ἰωσήφ, τοῦ Ἡλί,
<sup>24</sup> τοῦ Ματθάτ,<sup>w</sup> τοῦ Λευί̈, τοῦ Μελχί, τοῦ Ἰαννά,<sup>x</sup> τοῦ Ἰωσήφ,
<sup>25</sup> τοῦ Ματταθίου, τοῦ Ἀμώς, τοῦ Ναούμ, τοῦ Ἐσλί, τοῦ Ναγγαί,
<sup>26</sup> τοῦ Μαάθ, τοῦ Ματταθίου, τοῦ Σεμεί̈,<sup>y</sup> τοῦ Ἰωσήφ, τοῦ Ἰούδα,
<sup>27</sup> τοῦ Ἰωανάν,<sup>z</sup> τοῦ Ῥησά, τοῦ Ζοροβάβελ, τοῦ Σαλαθιήλ, τοῦ Νηρί,
<sup>28</sup> τοῦ Μελχί, τοῦ Ἀδδί, τοῦ Κωσάμ, τοῦ Ἐλμωδάμ,<sup>a</sup> τοῦ Ἤρ,
<sup>29</sup> τοῦ Ἰωσή,<sup>b</sup> τοῦ Ἐλιέζερ, τοῦ Ἰωρείμ,<sup>c</sup> τοῦ Ματθάτ, τοῦ Λευί̈,
<sup>30</sup> τοῦ Συμεών, τοῦ Ἰούδα, τοῦ Ἰωσήφ, τοῦ Ἰωνάν,<sup>d</sup> τοῦ Ἐλιακείμ,
<sup>31</sup> τοῦ Μελεᾶ, τοῦ Μαϊνάν,<sup>e</sup> τοῦ Ματταθά, τοῦ Ναθάν,<sup>f</sup> τοῦ Δαυίδ,
<sup>32</sup> τοῦ Ἰεσσαί, τοῦ Ὠβήδ,<sup>g</sup> τοῦ Βοόζ, τοῦ Σαλμών, τοῦ Ναασσών,
<sup>33</sup> τοῦ Ἀμιναδάβ, τοῦ Ἀράμ,<sup>h</sup> τοῦ<sup>i</sup> Ἑσρώμ, τοῦ Φαρές, τοῦ Ἰούδα,
<sup>34</sup> τοῦ Ἰακώβ, τοῦ Ἰσαάκ, τοῦ Ἀβραάμ, τοῦ Θάρα,<sup>j</sup> τοῦ Ναχώρ,
<sup>35</sup> τοῦ Σερούχ, τοῦ Ῥαγαῦ, τοῦ Φάλεγ,<sup>k</sup> τοῦ Ἑβέρ, τοῦ Σαλά,
<sup>36</sup> τοῦ Καϊνάν,<sup>l</sup> τοῦ Ἀρφαξάδ, τοῦ Σήμ, τοῦ Νῶε, τοῦ Λάμεχ,
<sup>37</sup> τοῦ Μαθουσάλα, τοῦ Ἐνώχ, τοῦ Ἰαρέδ,<sup>m</sup> τοῦ Μαλελεήλ, τοῦ Καϊνάν,<sup>n</sup> 
<sup>38</sup> τοῦ Ἐνώς, τοῦ Σήθ, τοῦ Ἀδάμ, τοῦ θεοῦ.

> - <sup>a</sup> 1. N καὶ τετραρχοῦντος ⇒ καὶ τετρααρχοῦντος
> - <sup>b</sup> 1. N αὐτοῦ τετραρχοῦντος ⇒ αὐτοῦ τετρααρχοῦντος
> - <sup>c</sup> 1. N Ἀβιληνῆς τετραρχοῦντος ⇒ Ἀβιληνῆς τετρααρχοῦντος
> - <sup>d</sup> 3. N τὴν ⇒ [τὴν]
> - <sup>e</sup> 4. N λέγοντος ⇒ -
> - <sup>f</sup> 10. N ποιήσομεν ⇒ ποιήσωμεν
> - <sup>g</sup> 11. N λέγει ⇒ ἔλεγεν
> - <sup>h</sup> 12. N εἶπον ⇒ εἶπαν
> - <sup>i</sup> 12. N ποιήσομεν ⇒ ποιήσωμεν
> - <sup>j</sup> 14. N Καὶ ἡμεῖς τί ποιήσομεν ⇒ Τί ποιήσωμεν καὶ ἡμεῖς
> - <sup>k</sup> 14. N πρὸς αὐτούς ⇒ αὐτοῖς
> - <sup>l</sup> 16. N ὁ Ἰωάννης ἅπασιν λέγων ⇒ λέγων πᾶσιν ὁ Ἰωάννης
> - <sup>m</sup> 17. N καὶ διακαθαριεῖ ⇒ διακαθᾶραι
> - <sup>n</sup> 17. N συνάξει ⇒ συναγαγεῖν
> - <sup>o</sup> 19. N τετράρχης ⇒ τετραάρχης
> - <sup>p</sup> 20. N καὶ κατέκλεισεν ⇒ [καὶ]κατέκλεισεν
> - <sup>q</sup> 20. N τῇ ⇒ -
> - <sup>r</sup> 22. N ὡσεὶ ⇒ ὡς
> - <sup>s</sup> 22. N λέγουσαν ⇒ -
> - <sup>t</sup> 23. N ὁ Ἰησοῦς ⇒ Ἰησοῦς
> - <sup>u</sup> 23. N ὡσεὶ ἐτῶν τριάκοντα ἀρχόμενος ⇒ ἀρχόμενος ὡσεὶ ἐτῶν τριάκοντα
> - <sup>v</sup> 23. N ὡς ἐνομίζετο υἱὸς ⇒ υἱός ὡς ἐνομίζετο
> - <sup>w</sup> 24. N Ματθάτ ⇒ Μαθθάτ
> - <sup>x</sup> 24. N Ἰαννά ⇒ Ἰανναί
> - <sup>y</sup> 26. B Σεμεί ̈ ⇒ Σεμεεῖ
> - <sup>z</sup> 27. B Ἰωανάν ⇒ Ἰωαννᾶ
> - <sup>a</sup> 28. N Ἐλμωδάμ ⇒ Ἐλμαδάμ
> - <sup>b</sup> 29. N Ἰωσή ⇒ Ἰησοῦ
> - <sup>c</sup> 29. N Ἰωρείμ τοῦ Ματθάτ ⇒ Ἰωρίμ τοῦ Μαθθάτ
> - <sup>d</sup> 30. N Ἰωνάν τοῦ Ἐλιακείμ ⇒ Ἰωνάμ τοῦ Ἐλιακίμ
> - <sup>e</sup> 31. N Μαϊνάν ⇒ Μεννά
> - <sup>f</sup> 31. N Ναθάν ⇒ Ναθάμ
> - <sup>g</sup> 32. N Ὠβήδ τοῦ Βοόζ τοῦ Σαλμών ⇒ Ἰωβήδ τοῦ Βόος τοῦ Σαλά
> - <sup>h</sup> 33. B Ἀράμ,⇒ Ἀράμ, τοῦ Ἰωράμ,
> - <sup>i</sup> 33. N Ἀράμ ⇒ Ἀδμίν τοῦ Ἀρνί
> - <sup>j</sup> 34. B Θάρα ⇒ Θάρρα
> - <sup>k</sup> 35. B Φάλεγ ⇒ Φαλέκ
> - <sup>l</sup> 36. N Καϊνάν ⇒ Καϊνάμ
> - <sup>m</sup> 37. N Ἰαρέδ ⇒ Ἰάρετ
> - <sup>n</sup> 37. N Καϊνάν ⇒ Καϊνάμ

## Chapter 4

<sup>1</sup> Ἰησοῦς δὲ πνεύματος<sup>a</sup> ἁγίου πλήρης ὑπέστρεψεν ἀπὸ τοῦ Ἰορδάνου, καὶ ἤγετο ἐν τῷ πνεύματι εἰς<sup>b</sup> τὴν ἔρημον,
<sup>2</sup> ἡμέρας τεσσαράκοντα<sup>c</sup> πειραζόμενος ὑπὸ τοῦ διαβόλου. Καὶ οὐκ ἔφαγεν οὐδὲν ἐν ταῖς ἡμέραις ἐκείναις· καὶ συντελεσθεισῶν αὐτῶν, ὕστερον<sup>d</sup> ἐπείνασεν.
<sup>3</sup> Καὶ<sup>e</sup> εἶπεν αὐτῷ ὁ διάβολος, Εἰ υἱὸς εἶ τοῦ θεοῦ, εἰπὲ τῷ λίθῳ τούτῳ ἵνα γένηται ἄρτος.
<sup>4</sup> Καὶ ἀπεκρίθη Ἰησοῦς<sup>f</sup> πρὸς αὐτόν, λέγων,<sup>g</sup> Γέγραπται ὅτι Οὐκ ἐπ’ ἄρτῳ μόνῳ ζήσεται ἄνθρωπος,<sup>h</sup> ἀλλ’<sup>i</sup> ἐπὶ παντὶ ῥήματι θεοῦ.
<sup>5</sup> Καὶ ἀναγαγὼν αὐτὸν ὁ<sup>j</sup> διάβολος εἰς ὄρος ὑψηλὸν ἔδειξεν αὐτῷ πάσας τὰς βασιλείας τῆς οἰκουμένης ἐν στιγμῇ χρόνου.
<sup>6</sup> Καὶ εἶπεν αὐτῷ ὁ διάβολος, Σοὶ δώσω τὴν ἐξουσίαν ταύτην ἅπασαν καὶ τὴν δόξαν αὐτῶν· ὅτι ἐμοὶ παραδέδοται, καὶ ᾧ ἐὰν θέλω δίδωμι αὐτήν.
<sup>7</sup> Σὺ οὖν ἐὰν προσκυνήσῃς ἐνώπιον ἐμοῦ, ἔσται σοῦ πᾶσα.
<sup>8</sup> Καὶ ἀποκριθεὶς αὐτῷ<sup>k</sup> εἶπεν ὁ Ἰησοῦς, Ὕπαγε<sup>l</sup> ὀπίσω μου, Σατανᾶ· γέγραπται, Προσκυνήσεις<sup>m</sup> κύριον τὸν θεόν σου, καὶ αὐτῷ μόνῳ λατρεύσεις.
<sup>9</sup> Καὶ<sup>n</sup> ἤγαγεν αὐτὸν εἰς Ἱερουσαλήμ, καὶ ἔστησεν αὐτὸν<sup>o</sup> ἐπὶ τὸ πτερύγιον τοῦ ἱεροῦ, καὶ εἶπεν αὐτῷ, Εἰ υἱὸς εἶ τοῦ θεοῦ, βάλε σεαυτὸν ἐντεῦθεν κάτω·
<sup>10</sup> γέγραπται γὰρ ὅτι Τοῖς ἀγγέλοις αὐτοῦ ἐντελεῖται περὶ σοῦ, τοῦ διαφυλάξαι σε·
<sup>11</sup> καί, Ἐπὶ<sup>p</sup> χειρῶν ἀροῦσίν σε, μήποτε προσκόψῃς πρὸς λίθον τὸν πόδα σου.
<sup>12</sup> Καὶ ἀποκριθεὶς εἶπεν αὐτῷ ὁ Ἰησοῦς ὅτι Εἴρηται, Οὐκ ἐκπειράσεις κύριον τὸν θεόν σου.
<sup>13</sup> Καὶ συντελέσας πάντα πειρασμὸν ὁ διάβολος ἀπέστη ἀπ’ αὐτοῦ ἄχρι καιροῦ.

<sup>14</sup> Καὶ ὑπέστρεψεν ὁ Ἰησοῦς ἐν τῇ δυνάμει τοῦ πνεύματος εἰς τὴν Γαλιλαίαν· καὶ φήμη ἐξῆλθεν καθ’ ὅλης τῆς περιχώρου περὶ αὐτοῦ.
<sup>15</sup> Καὶ αὐτὸς ἐδίδασκεν ἐν ταῖς συναγωγαῖς αὐτῶν, δοξαζόμενος ὑπὸ πάντων.

<sup>16</sup> Καὶ ἦλθεν εἰς τὴν<sup>q</sup> Ναζαρέτ, οὗ ἦν τεθραμμένος· καὶ εἰσῆλθεν, κατὰ τὸ εἰωθὸς αὐτῷ, ἐν τῇ ἡμέρᾳ τῶν σαββάτων εἰς τὴν συναγωγήν, καὶ ἀνέστη ἀναγνῶναι.
<sup>17</sup> Καὶ ἐπεδόθη αὐτῷ βιβλίον Ἠσαί̈ου<sup>r</sup> τοῦ προφήτου. Καὶ ἀναπτύξας τὸ βιβλίον, εὗρεν τὸν τόπον οὗ ἦν γεγραμμένον,
<sup>18</sup> Πνεῦμα κυρίου ἐπ’ ἐμέ, οὗ εἵνεκεν ἔχρισέν με εὐαγγελίσασθαι πτωχοῖς· ἀπέσταλκέν με ἰάσασθαι<sup>s</sup> τοὺς συντετριμμένους τὴν καρδίαν· κηρύξαι αἰχμαλώτοις ἄφεσιν, καὶ τυφλοῖς ἀνάβλεψιν, ἀποστεῖλαι τεθραυσμένους ἐν ἀφέσει,
<sup>19</sup> κηρύξαι ἐνιαυτὸν κυρίου δεκτόν.
<sup>20</sup> Καὶ πτύξας τὸ βιβλίον, ἀποδοὺς τῷ ὑπηρέτῃ, ἐκάθισεν· καὶ πάντων ἐν<sup>t</sup> τῇ συναγωγῇ οἱ ὀφθαλμοὶ ἦσαν ἀτενίζοντες αὐτῷ.
<sup>21</sup> Ἤρξατο δὲ λέγειν πρὸς αὐτοὺς ὅτι Σήμερον πεπλήρωται ἡ γραφὴ αὕτη ἐν τοῖς ὠσὶν ὑμῶν.
<sup>22</sup> Καὶ πάντες ἐμαρτύρουν αὐτῷ, καὶ ἐθαύμαζον ἐπὶ τοῖς λόγοις τῆς χάριτος τοῖς ἐκπορευομένοις ἐκ τοῦ στόματος αὐτοῦ, καὶ ἔλεγον, Οὐχ<sup>u</sup> οὗτός ἐστιν ὁ υἱὸς Ἰωσήφ;
<sup>23</sup> Καὶ εἶπεν πρὸς αὐτούς, Πάντως ἐρεῖτέ μοι τὴν παραβολὴν ταύτην, Ἰατρέ, θεράπευσον σεαυτόν· ὅσα ἠκούσαμεν γενόμενα ἐν<sup>v</sup> τῇ Καπερναούμ, ποίησον καὶ ὧδε ἐν τῇ πατρίδι σου.
<sup>24</sup> Εἶπεν δέ, Ἀμὴν λέγω ὑμῖν ὅτι οὐδεὶς προφήτης δεκτός ἐστιν ἐν τῇ πατρίδι αὐτοῦ.
<sup>25</sup> Ἐπ’ ἀληθείας δὲ λέγω ὑμῖν, πολλαὶ χῆραι ἦσαν ἐν ταῖς ἡμέραις Ἠλίου ἐν τῷ Ἰσραήλ, ὅτε ἐκλείσθη ὁ οὐρανὸς ἐπὶ ἔτη τρία καὶ μῆνας ἕξ, ὡς ἐγένετο λιμὸς μέγας ἐπὶ πᾶσαν τὴν γῆν·
<sup>26</sup> καὶ πρὸς οὐδεμίαν αὐτῶν ἐπέμφθη Ἠλίας, εἰ μὴ εἰς Σάρεπτα τῆς Σιδῶνος<sup>w</sup> πρὸς γυναῖκα χήραν.
<sup>27</sup> Καὶ πολλοὶ λεπροὶ ἦσαν ἐπὶ<sup>x</sup> Ἐλισσαίου τοῦ προφήτου ἐν τῷ Ἰσραήλ· καὶ οὐδεὶς αὐτῶν ἐκαθαρίσθη, εἰ μὴ Νεεμὰν<sup>y</sup> ὁ Σύρος.
<sup>28</sup> Καὶ ἐπλήσθησαν πάντες θυμοῦ ἐν τῇ συναγωγῇ, ἀκούοντες ταῦτα,
<sup>29</sup> καὶ ἀναστάντες ἐξέβαλον αὐτὸν ἔξω τῆς πόλεως, καὶ ἤγαγον αὐτὸν ἕως ὀφρύος τοῦ ὄρους ἐφ’ οὗ ἡ πόλις αὐτῶν<sup>z</sup> ᾠκοδόμητο, εἰς τὸ κατακρημνίσαι αὐτόν.
<sup>30</sup> Αὐτὸς δὲ διελθὼν διὰ μέσου αὐτῶν ἐπορεύετο.

<sup>31</sup> Καὶ κατῆλθεν εἰς Καπερναοὺμ<sup>a</sup> πόλιν τῆς Γαλιλαίας· καὶ ἦν διδάσκων αὐτοὺς ἐν τοῖς σάββασιν.
<sup>32</sup> Καὶ ἐξεπλήσσοντο ἐπὶ τῇ διδαχῇ αὐτοῦ, ὅτι ἐν ἐξουσίᾳ ἦν ὁ λόγος αὐτοῦ.
<sup>33</sup> Καὶ ἐν τῇ συναγωγῇ ἦν ἄνθρωπος ἔχων πνεῦμα δαιμονίου ἀκαθάρτου, καὶ ἀνέκραξεν φωνῇ μεγάλῃ,
<sup>34</sup> λέγων,<sup>b</sup> Ἔα, τί ἡμῖν καὶ σοί, Ἰησοῦ Ναζαρηνέ; Ἦλθες ἀπολέσαι ἡμᾶς; Οἶδά σε τίς εἶ, ὁ ἅγιος τοῦ θεοῦ.
<sup>35</sup> Καὶ ἐπετίμησεν αὐτῷ ὁ Ἰησοῦς, λέγων, Φιμώθητι, καὶ ἔξελθε ἐξ<sup>c</sup> αὐτοῦ. Καὶ ῥίψαν αὐτὸν τὸ δαιμόνιον εἰς μέσον<sup>d</sup> ἐξῆλθεν ἀπ’ αὐτοῦ, μηδὲν βλάψαν αὐτόν.
<sup>36</sup> Καὶ ἐγένετο θάμβος ἐπὶ πάντας, καὶ συνελάλουν πρὸς ἀλλήλους, λέγοντες, Τίς ὁ λόγος οὗτος, ὅτι ἐν ἐξουσίᾳ καὶ δυνάμει ἐπιτάσσει τοῖς ἀκαθάρτοις πνεύμασιν, καὶ ἐξέρχονται;
<sup>37</sup> Καὶ ἐξεπορεύετο ἦχος περὶ αὐτοῦ εἰς πάντα τόπον τῆς περιχώρου.

<sup>38</sup> Ἀναστὰς δὲ ἐκ<sup>e</sup> τῆς συναγωγῆς, εἰσῆλθεν εἰς τὴν οἰκίαν Σίμωνος· πενθερὰ δὲ τοῦ Σίμωνος ἦν συνεχομένη πυρετῷ μεγάλῳ· καὶ ἠρώτησαν αὐτὸν περὶ αὐτῆς.
<sup>39</sup> Καὶ ἐπιστὰς ἐπάνω αὐτῆς, ἐπετίμησεν τῷ πυρετῷ, καὶ ἀφῆκεν αὐτήν· παραχρῆμα δὲ ἀναστᾶσα διηκόνει αὐτοῖς.

<sup>40</sup> Δύνοντος δὲ τοῦ ἡλίου, πάντες<sup>f</sup> ὅσοι εἶχον ἀσθενοῦντας νόσοις ποικίλαις ἤγαγον αὐτοὺς πρὸς αὐτόν· ὁ δὲ ἑνὶ ἑκάστῳ αὐτῶν τὰς χεῖρας ἐπιθεὶς<sup>g</sup> ἐθεράπευσεν αὐτούς.
<sup>41</sup> Ἐξήρχετο δὲ καὶ δαιμόνια ἀπὸ πολλῶν, κράζοντα<sup>h</sup> καὶ λέγοντα ὅτι Σὺ εἶ ὁ χριστὸς<sup>i</sup> ὁ υἱὸς τοῦ θεοῦ. Καὶ ἐπιτιμῶν οὐκ εἴα αὐτὰ λαλεῖν, ὅτι ᾔδεισαν τὸν χριστὸν αὐτὸν εἶναι.

<sup>42</sup> Γενομένης δὲ ἡμέρας, ἐξελθὼν ἐπορεύθη εἰς ἔρημον τόπον, καὶ οἱ ὄχλοι ἐπεζήτουν αὐτόν, καὶ ἦλθον ἕως αὐτοῦ, καὶ κατεῖχον αὐτὸν τοῦ μὴ πορεύεσθαι ἀπ’ αὐτῶν.
<sup>43</sup> Ὁ δὲ εἶπεν πρὸς αὐτοὺς ὅτι Καὶ ταῖς ἑτέραις πόλεσιν εὐαγγελίσασθαί με δεῖ τὴν βασιλείαν τοῦ θεοῦ· ὅτι εἰς<sup>j</sup> τοῦτο ἀπέσταλμαι.

<sup>44</sup> Καὶ ἦν κηρύσσων ἐν<sup>k</sup> ταῖς συναγωγαῖς τῆς Γαλιλαίας.

> - <sup>a</sup> 1. N πνεύματος ἁγίου πλήρης ⇒ πλήρης πνεύματος ἁγίου
> - <sup>b</sup> 1. N εἰς τὴν ἔρημον ⇒ ἐν τῇ ἐρήμῳ
> - <sup>c</sup> 2. N τεσσαράκοντα ⇒ τεσσεράκοντα
> - <sup>d</sup> 2. N ὕστερον ⇒ -
> - <sup>e</sup> 3. N Καὶ εἶπεν ⇒ Εἶπεν δὲ
> - <sup>f</sup> 4. N Ἰησοῦς πρὸς αὐτόν ⇒ πρὸς αὐτὸν ὁ Ἰησοῦς
> - <sup>g</sup> 4. N λέγων ⇒ -
> - <sup>h</sup> 4. B ἄνθρωπος ⇒ ὁ ἄνθρωπος
> - <sup>i</sup> 4. N ἄνθρωπος ⇒ ὁ ἄνθρωπος
> - <sup>j</sup> 5. N ὁ διάβολος εἰς ὄρος ὑψηλὸν ⇒ -
> - <sup>k</sup> 8. N αὐτῷ εἶπεν ὁ Ἰησοῦς ⇒ ὁ Ἰησοῦς εἶπεν αὐτῷ
> - <sup>l</sup> 8. N Ὕπαγε ὀπίσω μου Σατανᾶ ⇒ -
> - <sup>m</sup> 8. N Προσκυνήσεις κύριον τὸν θεόν σου ⇒ Κύριον τὸν θεόν σου προσκυνήσεις
> - <sup>n</sup> 9. N Καὶ ἤγαγεν ⇒ Ἤγαγεν δὲ
> - <sup>o</sup> 9. N αὐτὸν ἐπὶ ⇒ ἐπὶ
> - <sup>p</sup> 11. N Ἐπὶ ⇒ ὅτι Ἐπὶ
> - <sup>q</sup> 16. N τὴν Ναζαρέτ ⇒ Ναζαρά
> - <sup>r</sup> 17. N Ἠσαί ̈ ου τοῦ προφήτου ⇒ τοῦ προφήτου Ἠσαί ̈ ου
> - <sup>s</sup> 18. N ἰάσασθαι τοὺς συντετριμμένους τὴν καρδίαν ⇒ -
> - <sup>t</sup> 20. N ἐν τῇ συναγωγῇ οἱ ὀφθαλμοὶ ⇒ οἱ ὀφθαλμοὶ ἐν τῇ συναγωγῇ
> - <sup>u</sup> 22. N Οὐχ οὗτός ἐστιν ὁ υἱὸς Ἰωσήφ ⇒ Οὐχὶ υἱός ἐστιν Ἰωσὴφ οὗτος
> - <sup>v</sup> 23. N ἐν τῇ Καπερναούμ ⇒ εἰς τὴν Καφαρναούμ
> - <sup>w</sup> 26. N Σιδῶνος ⇒ Σιδωνίας
> - <sup>x</sup> 27. N ἐπὶ Ἐλισσαίου τοῦ προφήτου ἐν τῷ Ἰσραήλ ⇒ ἐν τῷ Ἰσραὴλ ἐπὶ Ἐλισαίου τοῦ προφήτου
> - <sup>y</sup> 27. N Νεεμὰν ⇒ Ναιμὰν
> - <sup>z</sup> 29. N αὐτῶν ᾠκοδόμητο εἰς τὸ ⇒ ᾠκοδόμητο αὐτῶν ὥστε
> - <sup>a</sup> 31. N Καπερναοὺμ ⇒ Καφαρναοὺμ
> - <sup>b</sup> 34. N λέγων ⇒ -
> - <sup>c</sup> 35. N ἐξ ⇒ ἀπ’
> - <sup>d</sup> 35. N μέσον ⇒ τὸ μέσον
> - <sup>e</sup> 38. N ἐκ ⇒ ἀπὸ
> - <sup>f</sup> 40. N πάντες ⇒ ἅπαντες
> - <sup>g</sup> 40. N ἐπιθεὶς ἐθεράπευσεν ⇒ ἐπιτιθεὶς ἐθεράπευεν
> - <sup>h</sup> 41. B κράζοντα ⇒ κραυγάζοντα
> - <sup>i</sup> 41. N κράζοντα ⇒ κρ[αυγ]άζοντα
> - <sup>j</sup> 43. N εἰς τοῦτο ἀπέσταλμαι ⇒ ἐπὶ τοῦτο ἀπεστάλην
> - <sup>k</sup> 44. N ἐν ταῖς συναγωγαῖς τῆς Γαλιλαίας ⇒ εἰς τὰς συναγωγὰς τῆς Ἰουδαίας

## Chapter 5

<sup>1</sup> Ἐγένετο δὲ ἐν τῷ τὸν ὄχλον ἐπικεῖσθαι αὐτῷ τοῦ<sup>a</sup> ἀκούειν τὸν λόγον τοῦ θεοῦ, καὶ αὐτὸς ἦν ἑστὼς παρὰ τὴν λίμνην Γεννησαρέτ·
<sup>2</sup> καὶ εἶδεν δύο πλοῖα ἑστῶτα παρὰ τὴν λίμνην· οἱ δὲ ἁλιεῖς ἀποβάντες<sup>b</sup> ἀπ’ αὐτῶν ἀπέπλυναν τὰ δίκτυα.
<sup>3</sup> Ἐμβὰς δὲ εἰς ἓν τῶν πλοίων, ὃ ἦν τοῦ<sup>c</sup> Σίμωνος, ἠρώτησεν αὐτὸν ἀπὸ τῆς γῆς ἐπαναγαγεῖν ὀλίγον. Καὶ<sup>d</sup> καθίσας ἐδίδασκεν ἐκ τοῦ πλοίου τοὺς ὄχλους.
<sup>4</sup> Ὡς δὲ ἐπαύσατο λαλῶν, εἶπεν πρὸς τὸν Σίμωνα, Ἐπανάγαγε εἰς τὸ βάθος, καὶ χαλάσατε τὰ δίκτυα ὑμῶν εἰς ἄγραν.
<sup>5</sup> Καὶ ἀποκριθεὶς ὁ<sup>e</sup> Σίμων εἶπεν αὐτῷ, Ἐπιστάτα, δι’ ὅλης τῆς<sup>f</sup> νυκτὸς κοπιάσαντες οὐδὲν ἐλάβομεν· ἐπὶ δὲ τῷ ῥήματί σου χαλάσω τὸ<sup>g</sup> δίκτυον.
<sup>6</sup> Καὶ τοῦτο ποιήσαντες, συνέκλεισαν πλῆθος ἰχθύων πολύ· διερρήγνυτο<sup>h</sup> δὲ τὸ δίκτυον αὐτῶν·
<sup>7</sup> καὶ κατένευσαν τοῖς μετόχοις τοῖς<sup>i</sup> ἐν τῷ ἑτέρῳ πλοίῳ, τοῦ ἐλθόντας συλλαβέσθαι αὐτοῖς· καὶ ἦλθον καὶ ἔπλησαν ἀμφότερα τὰ πλοῖα, ὥστε βυθίζεσθαι αὐτά.
<sup>8</sup> Ἰδὼν δὲ Σίμων Πέτρος προσέπεσεν τοῖς γόνασιν Ἰησοῦ, λέγων, Ἔξελθε ἀπ’ ἐμοῦ, ὅτι ἀνὴρ ἁμαρτωλός εἰμι, κύριε.
<sup>9</sup> Θάμβος γὰρ περιέσχεν αὐτὸν καὶ πάντας τοὺς σὺν αὐτῷ, ἐπὶ τῇ ἄγρᾳ τῶν ἰχθύων ᾗ<sup>j</sup> συνέλαβον·
<sup>10</sup> ὁμοίως δὲ καὶ Ἰάκωβον καὶ Ἰωάννην, υἱοὺς Ζεβεδαίου, οἳ ἦσαν κοινωνοὶ τῷ Σίμωνι. Καὶ εἶπεν πρὸς τὸν Σίμωνα ὁ Ἰησοῦς, Μὴ φοβοῦ· ἀπὸ τοῦ νῦν ἀνθρώπους ἔσῃ ζωγρῶν.
<sup>11</sup> Καὶ καταγαγόντες τὰ πλοῖα ἐπὶ τὴν γῆν, ἀφέντες ἅπαντα,<sup>k</sup> ἠκολούθησαν αὐτῷ.

<sup>12</sup> Καὶ ἐγένετο, ἐν τῷ εἶναι αὐτὸν ἐν μιᾷ τῶν πόλεων, καὶ ἰδού, ἀνὴρ πλήρης λέπρας· καὶ<sup>l</sup> ἰδὼν τὸν Ἰησοῦν, πεσὼν ἐπὶ πρόσωπον, ἐδεήθη αὐτοῦ, λέγων, Κύριε, ἐὰν θέλῃς, δύνασαί με καθαρίσαι.
<sup>13</sup> Καὶ ἐκτείνας τὴν χεῖρα ἥψατο αὐτοῦ, εἰπών,<sup>m</sup> Θέλω, καθαρίσθητι. Καὶ εὐθέως ἡ λέπρα ἀπῆλθεν ἀπ’ αὐτοῦ.
<sup>14</sup> Καὶ αὐτὸς παρήγγειλεν αὐτῷ μηδενὶ εἰπεῖν· ἀλλὰ ἀπελθὼν δεῖξον σεαυτὸν τῷ ἱερεῖ, καὶ προσένεγκε περὶ τοῦ καθαρισμοῦ σου, καθὼς προσέταξεν Μωσῆς,<sup>n</sup> εἰς μαρτύριον αὐτοῖς.
<sup>15</sup> Διήρχετο δὲ μᾶλλον ὁ λόγος περὶ αὐτοῦ· καὶ συνήρχοντο ὄχλοι πολλοὶ ἀκούειν, καὶ θεραπεύεσθαι ὑπ’<sup>o</sup> αὐτοῦ ἀπὸ τῶν ἀσθενειῶν αὐτῶν.
<sup>16</sup> Αὐτὸς δὲ ἦν ὑποχωρῶν ἐν ταῖς ἐρήμοις καὶ προσευχόμενος.

<sup>17</sup> Καὶ ἐγένετο ἐν μιᾷ τῶν ἡμερῶν, καὶ αὐτὸς ἦν διδάσκων· καὶ ἦσαν καθήμενοι Φαρισαῖοι καὶ νομοδιδάσκαλοι, οἳ ἦσαν ἐληλυθότες ἐκ πάσης κώμης τῆς Γαλιλαίας καὶ Ἰουδαίας καὶ Ἱερουσαλήμ· καὶ δύναμις κυρίου ἦν εἰς τὸ ἰᾶσθαι αὐτούς.<sup>p</sup> 
<sup>18</sup> Καὶ ἰδού, ἄνδρες φέροντες ἐπὶ κλίνης ἄνθρωπον ὃς ἦν παραλελυμένος, καὶ ἐζήτουν αὐτὸν εἰσενεγκεῖν καὶ θεῖναι ἐνώπιον<sup>q</sup> αὐτοῦ·
<sup>19</sup> καὶ μὴ εὑρόντες ποίας εἰσενέγκωσιν αὐτὸν διὰ τὸν ὄχλον, ἀναβάντες ἐπὶ τὸ δῶμα, διὰ τῶν κεράμων καθῆκαν αὐτὸν σὺν τῷ κλινιδίῳ εἰς τὸ μέσον ἔμπροσθεν τοῦ Ἰησοῦ.
<sup>20</sup> Καὶ ἰδὼν τὴν πίστιν αὐτῶν, εἶπεν αὐτῷ,<sup>r</sup> Ἄνθρωπε, ἀφέωνταί σοι αἱ ἁμαρτίαι σου.
<sup>21</sup> Καὶ ἤρξαντο διαλογίζεσθαι οἱ γραμματεῖς καὶ οἱ Φαρισαῖοι, λέγοντες, Τίς ἐστιν οὗτος ὃς λαλεῖ βλασφημίας; Τίς δύναται ἀφιέναι<sup>s</sup> ἁμαρτίας, εἰ μὴ μόνος ὁ θεός;
<sup>22</sup> Ἐπιγνοὺς δὲ ὁ Ἰησοῦς τοὺς διαλογισμοὺς αὐτῶν ἀποκριθεὶς εἶπεν πρὸς αὐτούς, Τί διαλογίζεσθε ἐν ταῖς καρδίαις ὑμῶν;
<sup>23</sup> Τί ἐστιν εὐκοπώτερον, εἰπεῖν, Ἀφέωνταί σοι αἱ ἁμαρτίαι σου, ἢ εἰπεῖν, Ἔγειραι<sup>t</sup> καὶ περιπάτει;
<sup>24</sup> Ἵνα δὲ εἰδῆτε ὅτι ἐξουσίαν<sup>u</sup> ἔχει ὁ υἱὸς τοῦ ἀνθρώπου ἐπὶ τῆς γῆς ἀφιέναι ἁμαρτίας εἶπεν τῷ παραλελυμένῳ Σοὶ λέγω, ἔγειραι,<sup>v</sup> καὶ ἄρας τὸ κλινίδιόν σου, πορεύου εἰς τὸν οἶκόν σου.
<sup>25</sup> Καὶ παραχρῆμα ἀναστὰς ἐνώπιον αὐτῶν, ἄρας ἐφ’ ὃ κατέκειτο, ἀπῆλθεν εἰς τὸν οἶκον αὐτοῦ, δοξάζων τὸν θεόν.
<sup>26</sup> Καὶ ἔκστασις ἔλαβεν ἅπαντας, καὶ ἐδόξαζον τὸν θεόν, καὶ ἐπλήσθησαν φόβου, λέγοντες ὅτι Εἴδομεν παράδοξα σήμερον.

<sup>27</sup> Καὶ μετὰ ταῦτα ἐξῆλθεν, καὶ ἐθεάσατο τελώνην, ὀνόματι Λευί̈ν, καθήμενον ἐπὶ τὸ τελώνιον, καὶ εἶπεν αὐτῷ, Ἀκολούθει μοι.
<sup>28</sup> Καὶ καταλιπὼν ἅπαντα,<sup>w</sup> ἀναστὰς ἠκολούθησεν<sup>x</sup> αὐτῷ.
<sup>29</sup> Καὶ ἐποίησεν δοχὴν μεγάλην Λευὶ̈ς αὐτῷ ἐν τῇ οἰκίᾳ αὐτοῦ· καὶ ἦν ὄχλος τελωνῶν<sup>y</sup> πολύς, καὶ ἄλλων οἳ ἦσαν μετ’ αὐτῶν κατακείμενοι.
<sup>30</sup> Καὶ ἐγόγγυζον οἱ γραμματεῖς<sup>z</sup> αὐτῶν καὶ οἱ Φαρισαῖοι πρὸς τοὺς μαθητὰς αὐτοῦ, λέγοντες, Διὰ τί μετὰ τῶν<sup>a</sup> τελωνῶν καὶ ἁμαρτωλῶν ἐσθίετε καὶ πίνετε;
<sup>31</sup> Καὶ ἀποκριθεὶς ὁ Ἰησοῦς εἶπεν πρὸς αὐτούς, Οὐ χρείαν ἔχουσιν οἱ ὑγιαίνοντες ἰατροῦ, ἀλλ’<sup>b</sup> οἱ κακῶς ἔχοντες.
<sup>32</sup> Οὐκ ἐλήλυθα καλέσαι δικαίους, ἀλλὰ ἁμαρτωλοὺς εἰς μετάνοιαν.
<sup>33</sup> Οἱ δὲ εἶπον<sup>c</sup> πρὸς αὐτόν, Διὰ<sup>d</sup> τί οἱ μαθηταὶ Ἰωάννου νηστεύουσιν πυκνά, καὶ δεήσεις ποιοῦνται, ὁμοίως καὶ οἱ τῶν Φαρισαίων· οἱ δὲ σοὶ ἐσθίουσιν καὶ πίνουσιν;
<sup>34</sup> Ὁ δὲ εἶπεν<sup>e</sup> πρὸς αὐτούς, Μὴ δύνασθε τοὺς υἱοὺς τοῦ νυμφῶνος, ἐν ᾧ ὁ νυμφίος μετ’ αὐτῶν ἐστιν, ποιῆσαι νηστεύειν;<sup>f</sup> 
<sup>35</sup> Ἐλεύσονται δὲ ἡμέραι, καὶ ὅταν ἀπαρθῇ ἀπ’ αὐτῶν ὁ νυμφίος, τότε νηστεύσουσιν ἐν ἐκείναις ταῖς ἡμέραις.
<sup>36</sup> Ἔλεγεν δὲ καὶ παραβολὴν πρὸς αὐτοὺς ὅτι Οὐδεὶς ἐπίβλημα ἱματίου<sup>g</sup> καινοῦ ἐπιβάλλει ἐπὶ ἱμάτιον παλαιόν· εἰ δὲ μήγε,<sup>h</sup> καὶ τὸ καινὸν σχίζει,<sup>i</sup> καὶ τῷ παλαιῷ οὐ συμφωνεῖ<sup>j</sup> τὸ ἀπὸ τοῦ καινοῦ.
<sup>37</sup> Καὶ οὐδεὶς βάλλει οἶνον νέον εἰς ἀσκοὺς παλαιούς· εἰ δὲ μήγε,<sup>k</sup> ῥήξει ὁ<sup>l</sup> νέος οἶνος τοὺς ἀσκούς, καὶ αὐτὸς ἐκχυθήσεται, καὶ οἱ ἀσκοὶ ἀπολοῦνται.
<sup>38</sup> Ἀλλὰ οἶνον νέον εἰς ἀσκοὺς καινοὺς βλητέον, καὶ<sup>m</sup> ἀμφότεροι συντηροῦνται.
<sup>39</sup> Καὶ<sup>n</sup> οὐδεὶς πιὼν παλαιὸν εὐθέως<sup>o</sup> θέλει νέον· λέγει γάρ, Ὁ παλαιὸς χρηστότερός<sup>p</sup> ἐστιν.

> - <sup>a</sup> 1. N τοῦ ἀκούειν ⇒ καὶ ἀκούειν
> - <sup>b</sup> 2. N ἀποβάντες ἀπ’ αὐτῶν ἀπέπλυναν ⇒ ἀπ’ αὐτῶν ἀποβάντες ἔπλυνον
> - <sup>c</sup> 3. N τοῦ Σίμωνος ⇒ Σίμωνος
> - <sup>d</sup> 3. N Καὶ καθίσας ἐδίδασκεν ἐκ τοῦ πλοίου ⇒ Καθίσας δὲ ἐκ τοῦ πλοίου ἐδίδασκεν
> - <sup>e</sup> 5. N ὁ Σίμων εἶπεν αὐτῷ ⇒ Σίμων εἶπεν
> - <sup>f</sup> 5. N τῆς ⇒ -
> - <sup>g</sup> 5. N τὸ δίκτυον ⇒ τὰ δίκτυα
> - <sup>h</sup> 6. N διερρήγνυτο δὲ τὸ δίκτυον ⇒ διερρήσσετο δὲ τὰ δίκτυα
> - <sup>i</sup> 7. N τοῖς ἐν ⇒ ἐν
> - <sup>j</sup> 9. N ᾗ ⇒ ὧν
> - <sup>k</sup> 11. N ἅπαντα ⇒ πάντα
> - <sup>l</sup> 12. N καὶ ἰδὼν ⇒ ἰδὼν δὲ
> - <sup>m</sup> 13. N εἰπών ⇒ λέγων
> - <sup>n</sup> 14. N Μωσῆς ⇒ Μωϋσῆς
> - <sup>o</sup> 15. N ὑπ’ αὐτοῦ ⇒ -
> - <sup>p</sup> 17. N αὐτούς ⇒ αὐτόν
> - <sup>q</sup> 18. N ἐνώπιον ⇒ [αὐτὸν]ἐνώπιον
> - <sup>r</sup> 20. N αὐτῷ ⇒ -
> - <sup>s</sup> 21. N ἀφιέναι ἁμαρτίας ⇒ ἁμαρτίας ἀφεῖναι
> - <sup>t</sup> 23. N Ἔγειραι ⇒ Ἔγειρε
> - <sup>u</sup> 24. N ἐξουσίαν ἔχει ὁ υἱὸς τοῦ ἀνθρώπου ⇒ ὁ υἱὸς τοῦ ἀνθρώπου ἐξουσίαν ἔχει
> - <sup>v</sup> 24. N ἔγειραι ⇒ ἔγειρε
> - <sup>w</sup> 28. N ἅπαντα ⇒ πάντα
> - <sup>x</sup> 28. N ἠκολούθησεν ⇒ ἠκολούθει
> - <sup>y</sup> 29. N τελωνῶν πολύς ⇒ πολὺς τελωνῶν
> - <sup>z</sup> 30. N γραμματεῖς αὐτῶν καὶ οἱ Φαρισαῖοι ⇒ Φαρισαῖοι καὶ οἱ γραμματεῖς αὐτῶν
> - <sup>a</sup> 30. B τῶν ⇒ -
> - <sup>b</sup> 31. N ἀλλ’ ⇒ ἀλλὰ
> - <sup>c</sup> 33. N εἶπον ⇒ εἶπαν
> - <sup>d</sup> 33. N Διὰ τί οἱ ⇒ Οἱ
> - <sup>e</sup> 34. N εἶπεν ⇒ Ἰησοῦς εἶπεν
> - <sup>f</sup> 34. N νηστεύειν ⇒ νηστεῦσαι
> - <sup>g</sup> 36. N ἱματίου καινοῦ ⇒ ἀπὸ ἱματίου καινοῦ σχίσας
> - <sup>h</sup> 36. N μήγε ⇒ μή γε
> - <sup>i</sup> 36. N σχίζει ⇒ σχίσει
> - <sup>j</sup> 36. N συμφωνεῖ ⇒ συμφωνήσει τὸ ἐπίβλημα
> - <sup>k</sup> 37. N μήγε ⇒ μή γε
> - <sup>l</sup> 37. N ὁ νέος οἶνος ⇒ ὁ οἶνος ὁ νέος
> - <sup>m</sup> 38. N καὶ ἀμφότεροι συντηροῦνται ⇒ -
> - <sup>n</sup> 39. N Καὶ ⇒ [Καὶ]
> - <sup>o</sup> 39. N εὐθέως ⇒ -
> - <sup>p</sup> 39. N χρηστότερός ⇒ χρηστός

## Chapter 6

<sup>1</sup> Ἐγένετο δὲ ἐν σαββάτῳ δευτεροπρώτῳ<sup>a</sup> διαπορεύεσθαι αὐτὸν διὰ τῶν<sup>b</sup> σπορίμων· καὶ ἔτιλλον οἱ μαθηταὶ αὐτοῦ τοὺς<sup>c</sup> στάχυας, καὶ ἤσθιον, ψώχοντες ταῖς χερσίν.
<sup>2</sup> Τινὲς δὲ τῶν Φαρισαίων εἶπον<sup>d</sup> αὐτοῖς, Τί ποιεῖτε ὃ οὐκ ἔξεστιν ποιεῖν<sup>e</sup> ἐν τοῖς σάββασιν;
<sup>3</sup> Καὶ ἀποκριθεὶς πρὸς αὐτοὺς εἶπεν ὁ Ἰησοῦς, Οὐδὲ τοῦτο ἀνέγνωτε, ὃ ἐποίησεν Δαυίδ, ὁπότε<sup>f</sup> ἐπείνασεν αὐτὸς καὶ οἱ μετ’ αὐτοῦ ὄντες;<sup>g</sup> 
<sup>4</sup> Ὡς<sup>h</sup> εἰσῆλθεν εἰς τὸν οἶκον τοῦ θεοῦ, καὶ τοὺς ἄρτους τῆς προθέσεως ἔλαβεν,<sup>i</sup> καὶ ἔφαγεν, καὶ ἔδωκεν καὶ<sup>j</sup> τοῖς μετ’ αὐτοῦ, οὓς οὐκ ἔξεστιν φαγεῖν εἰ μὴ μόνους τοὺς ἱερεῖς;
<sup>5</sup> Καὶ ἔλεγεν αὐτοῖς ὅτι<sup>k</sup> Κύριός ἐστιν ὁ<sup>l</sup> υἱὸς τοῦ ἀνθρώπου καὶ τοῦ σαββάτου.

<sup>6</sup> Ἐγένετο δὲ καὶ<sup>m</sup> ἐν ἑτέρῳ σαββάτῳ εἰσελθεῖν αὐτὸν εἰς τὴν συναγωγὴν καὶ διδάσκειν· καὶ ἦν ἐκεῖ<sup>n</sup> ἄνθρωπος, καὶ ἡ χεὶρ αὐτοῦ ἡ δεξιὰ ἦν ξηρά.
<sup>7</sup> Παρετήρουν<sup>o</sup> δὲ οἱ γραμματεῖς καὶ οἱ Φαρισαῖοι, εἰ ἐν τῷ σαββάτῳ θεραπεύσει·<sup>p</sup> ἵνα εὕρωσιν κατηγορίαν<sup>q</sup> αὐτοῦ.
<sup>8</sup> Αὐτὸς δὲ ᾔδει τοὺς διαλογισμοὺς αὐτῶν, καὶ<sup>r</sup> εἶπεν τῷ ἀνθρώπῳ τῷ ξηρὰν ἔχοντι τὴν χεῖρα, Ἔγειραι,<sup>s</sup> καὶ στῆθι εἰς τὸ μέσον. Ὁ<sup>t</sup> δὲ ἀναστὰς ἔστη.
<sup>9</sup> Εἶπεν οὖν<sup>u</sup> ὁ Ἰησοῦς πρὸς αὐτούς, Ἐπερωτήσω<sup>v</sup> ὑμᾶς τί,<sup>w</sup> Ἔξεστιν τοῖς<sup>x</sup> σάββασιν ἀγαθοποιῆσαι ἢ κακοποιῆσαι; Ψυχὴν σῶσαι ἢ ἀποκτεῖναι;<sup>y</sup> 
<sup>10</sup> Καὶ περιβλεψάμενος πάντας αὐτούς, εἶπεν αὐτῷ, Ἔκτεινον τὴν χεῖρά σου. Ὁ δὲ ἐποίησεν καὶ ἀποκατεστάθη<sup>z</sup> ἡ χεὶρ αὐτοῦ ὑγιὴς<sup>a</sup> ὡς ἡ ἄλλη.
<sup>11</sup> Αὐτοὶ δὲ ἐπλήσθησαν ἀνοίας· καὶ διελάλουν πρὸς ἀλλήλους, τί ἂν ποιήσειαν<sup>b</sup> τῷ Ἰησοῦ.

<sup>12</sup> Ἐγένετο δὲ ἐν ταῖς ἡμέραις ταύταις ἐξῆλθεν<sup>c</sup> εἰς τὸ ὄρος προσεύξασθαι· καὶ ἦν διανυκτερεύων ἐν τῇ προσευχῇ τοῦ θεοῦ.
<sup>13</sup> Καὶ ὅτε ἐγένετο ἡμέρα, προσεφώνησεν τοὺς μαθητὰς αὐτοῦ· καὶ ἐκλεξάμενος ἀπ’ αὐτῶν δώδεκα, οὓς καὶ ἀποστόλους ὠνόμασεν,
<sup>14</sup> Σίμωνα ὃν καὶ ὠνόμασεν Πέτρον, καὶ Ἀνδρέαν τὸν ἀδελφὸν αὐτοῦ, Ἰάκωβον<sup>d</sup> καὶ Ἰωάννην, Φίλιππον<sup>e</sup> καὶ Βαρθολομαῖον,
<sup>15</sup> Ματθαῖον<sup>f</sup> καὶ Θωμᾶν, Ἰάκωβον<sup>g</sup> τὸν τοῦ Ἁλφαίου, καὶ Σίμωνα τὸν καλούμενον Ζηλωτήν,
<sup>16</sup> Ἰούδαν<sup>h</sup> Ἰακώβου, καὶ Ἰούδαν Ἰσκαριώτην,<sup>i</sup> ὃς<sup>j</sup> καὶ ἐγένετο προδότης.
<sup>17</sup> Καὶ καταβὰς μετ’ αὐτῶν, ἔστη ἐπὶ τόπου πεδινοῦ, καὶ ὄχλος μαθητῶν<sup>k</sup> αὐτοῦ, καὶ πλῆθος πολὺ τοῦ λαοῦ ἀπὸ πάσης τῆς Ἰουδαίας καὶ Ἱερουσαλήμ, καὶ τῆς παραλίου Τύρου καὶ Σιδῶνος, οἳ ἦλθον ἀκοῦσαι αὐτοῦ, καὶ ἰαθῆναι ἀπὸ τῶν νόσων αὐτῶν·
<sup>18</sup> καὶ οἱ ὀχλούμενοι<sup>l</sup> ὑπὸ<sup>m</sup> πνευμάτων ἀκαθάρτων, καὶ<sup>n</sup> ἐθεραπεύοντο.
<sup>19</sup> Καὶ πᾶς ὁ ὄχλος ἐζήτει<sup>o</sup> ἅπτεσθαι αὐτοῦ· ὅτι δύναμις παρ’ αὐτοῦ ἐξήρχετο καὶ ἰᾶτο πάντας.

<sup>20</sup> Καὶ αὐτὸς ἐπάρας τοὺς ὀφθαλμοὺς αὐτοῦ εἰς τοὺς μαθητὰς αὐτοῦ ἔλεγεν, Μακάριοι οἱ πτωχοί, ὅτι ὑμετέρα ἐστὶν ἡ βασιλεία τοῦ θεοῦ.

<sup>21</sup> Μακάριοι οἱ πεινῶντες νῦν, ὅτι χορτασθήσεσθε. Μακάριοι οἱ κλαίοντες νῦν, ὅτι γελάσετε.

<sup>22</sup> Μακάριοί ἐστε, ὅταν μισήσωσιν ὑμᾶς οἱ ἄνθρωποι, καὶ ὅταν ἀφορίσωσιν ὑμᾶς, καὶ ὀνειδίσωσιν, καὶ ἐκβάλωσιν τὸ ὄνομα ὑμῶν ὡς πονηρόν, ἕνεκα τοῦ υἱοῦ τοῦ ἀνθρώπου.
<sup>23</sup> Χάρητε ἐν ἐκείνῃ τῇ ἡμέρᾳ καὶ σκιρτήσατε· ἰδοὺ γάρ, ὁ μισθὸς ὑμῶν πολὺς ἐν τῷ οὐρανῷ· κατὰ ταῦτα<sup>p</sup> γὰρ ἐποίουν τοῖς προφήταις οἱ πατέρες αὐτῶν.

<sup>24</sup> Πλὴν οὐαὶ ὑμῖν τοῖς πλουσίοις, ὅτι ἀπέχετε τὴν παράκλησιν ὑμῶν.

<sup>25</sup> Οὐαὶ ὑμῖν, οἱ ἐμπεπλησμένοι,<sup>q</sup> ὅτι πεινάσετε. Οὐαὶ ὑμῖν,<sup>r</sup> οἱ γελῶντες νῦν, ὅτι πενθήσετε καὶ κλαύσετε.

<sup>26</sup> Οὐαὶ ὅταν καλῶς<sup>s</sup> ὑμᾶς εἴπωσιν<sup>t</sup> οἱ ἄνθρωποι· κατὰ ταῦτα<sup>u</sup> γὰρ ἐποίουν τοῖς ψευδοπροφήταις οἱ πατέρες αὐτῶν.

<sup>27</sup> Ἀλλ’<sup>v</sup> ὑμῖν λέγω τοῖς ἀκούουσιν, Ἀγαπᾶτε τοὺς ἐχθροὺς ὑμῶν, καλῶς ποιεῖτε τοῖς μισοῦσιν ὑμᾶς,
<sup>28</sup> εὐλογεῖτε τοὺς καταρωμένους ὑμῖν,<sup>w</sup> προσεύχεσθε ὑπὲρ<sup>x</sup> τῶν ἐπηρεαζόντων ὑμᾶς.
<sup>29</sup> Τῷ τύπτοντί σε ἐπὶ τὴν σιαγόνα, πάρεχε καὶ τὴν ἄλλην· καὶ ἀπὸ τοῦ αἴροντός σου τὸ ἱμάτιον, καὶ τὸν χιτῶνα μὴ κωλύσῃς.
<sup>30</sup> Παντὶ δὲ<sup>y</sup> τῷ αἰτοῦντί σε δίδου· καὶ ἀπὸ τοῦ αἴροντος τὰ σὰ μὴ ἀπαίτει.
<sup>31</sup> Καὶ καθὼς θέλετε ἵνα ποιῶσιν ὑμῖν οἱ ἄνθρωποι, καὶ<sup>z</sup> ὑμεῖς ποιεῖτε αὐτοῖς ὁμοίως.
<sup>32</sup> Καὶ εἰ ἀγαπᾶτε τοὺς ἀγαπῶντας ὑμᾶς, ποία ὑμῖν χάρις ἐστίν; Καὶ γὰρ οἱ ἁμαρτωλοὶ τοὺς ἀγαπῶντας αὐτοὺς ἀγαπῶσιν.
<sup>33</sup> Καὶ ἐὰν<sup>a</sup> ἀγαθοποιῆτε τοὺς ἀγαθοποιοῦντας ὑμᾶς, ποία ὑμῖν χάρις ἐστίν; Καὶ γὰρ<sup>b</sup> οἱ ἁμαρτωλοὶ τὸ αὐτὸ ποιοῦσιν.
<sup>34</sup> Καὶ ἐὰν δανείζητε<sup>c</sup> παρ’ ὧν ἐλπίζετε ἀπολαβεῖν,<sup>d</sup> ποία ὑμῖν χάρις ἐστίν;<sup>e</sup> Καὶ γὰρ<sup>f</sup> ἁμαρτωλοὶ ἁμαρτωλοῖς δανείζουσιν,<sup>g</sup> ἵνα ἀπολάβωσιν τὰ ἴσα.
<sup>35</sup> Πλὴν ἀγαπᾶτε τοὺς ἐχθροὺς ὑμῶν, καὶ ἀγαθοποιεῖτε, καὶ δανείζετε,<sup>h</sup> μηδὲν ἀπελπίζοντες· καὶ ἔσται ὁ μισθὸς ὑμῶν πολύς, καὶ ἔσεσθε υἱοὶ ὑψίστου· ὅτι αὐτὸς χρηστός ἐστιν ἐπὶ τοὺς ἀχαρίστους καὶ πονηρούς.
<sup>36</sup> Γίνεσθε οὖν<sup>i</sup> οἰκτίρμονες, καθὼς καὶ<sup>j</sup> ὁ πατὴρ ὑμῶν οἰκτίρμων ἐστίν.
<sup>37</sup> Καὶ μὴ κρίνετε, καὶ οὐ μὴ κριθῆτε.<sup>k</sup> Μὴ καταδικάζετε, καὶ οὐ μὴ καταδικασθῆτε· ἀπολύετε, καὶ ἀπολυθήσεσθε·
<sup>38</sup> δίδοτε, καὶ δοθήσεται ὑμῖν· μέτρον καλόν, πεπιεσμένον καὶ<sup>l</sup> σεσαλευμένον καὶ<sup>m</sup> ὑπερεκχυνόμενον δώσουσιν εἰς τὸν κόλπον ὑμῶν. Τῷ<sup>n</sup> γὰρ αὐτῷ μέτρῳ ᾧ μετρεῖτε ἀντιμετρηθήσεται ὑμῖν.

<sup>39</sup> Εἶπεν δὲ<sup>o</sup> παραβολὴν αὐτοῖς, Μήτι δύναται τυφλὸς τυφλὸν ὁδηγεῖν; Οὐχὶ ἀμφότεροι εἰς βόθυνον πεσοῦνται;<sup>p</sup> 
<sup>40</sup> Οὐκ ἔστιν μαθητὴς ὑπὲρ τὸν διδάσκαλον αὐτοῦ·<sup>q</sup> κατηρτισμένος δὲ πᾶς ἔσται ὡς ὁ διδάσκαλος αὐτοῦ.
<sup>41</sup> Τί δὲ βλέπεις τὸ κάρφος τὸ ἐν τῷ ὀφθαλμῷ τοῦ ἀδελφοῦ σου, τὴν δὲ δοκὸν τὴν ἐν τῷ ἰδίῳ ὀφθαλμῷ οὐ κατανοεῖς;
<sup>42</sup> Ἢ<sup>r</sup> πῶς δύνασαι λέγειν τῷ ἀδελφῷ σου, Ἀδελφέ, ἄφες ἐκβάλω τὸ κάρφος τὸ ἐν τῷ ὀφθαλμῷ σου, αὐτὸς τὴν ἐν τῷ ὀφθαλμῷ σου δοκὸν οὐ βλέπων; Ὑποκριτά, ἔκβαλε πρῶτον τὴν δοκὸν ἐκ τοῦ ὀφθαλμοῦ σου, καὶ τότε διαβλέψεις ἐκβαλεῖν<sup>s</sup> τὸ κάρφος τὸ ἐν τῷ ὀφθαλμῷ τοῦ ἀδελφοῦ σου.<sup>t</sup> 
<sup>43</sup> Οὐ γάρ ἐστιν δένδρον καλὸν ποιοῦν καρπὸν σαπρόν· οὐδὲ<sup>u</sup> δένδρον σαπρὸν ποιοῦν καρπὸν καλόν.
<sup>44</sup> Ἕκαστον γὰρ δένδρον ἐκ τοῦ ἰδίου καρποῦ γινώσκεται. Οὐ γὰρ ἐξ ἀκανθῶν συλλέγουσιν σῦκα, οὐδὲ ἐκ βάτου τρυγῶσιν<sup>v</sup> σταφυλήν.
<sup>45</sup> Ὁ ἀγαθὸς ἄνθρωπος ἐκ τοῦ ἀγαθοῦ θησαυροῦ τῆς καρδίας αὐτοῦ<sup>w</sup> προφέρει τὸ ἀγαθόν, καὶ ὁ πονηρὸς ἄνθρωπος<sup>x</sup> ἐκ τοῦ πονηροῦ θησαυροῦ<sup>y</sup> τῆς καρδίας αὐτοῦ προφέρει τὸ πονηρόν· ἐκ γὰρ τοῦ<sup>z</sup> περισσεύματος τῆς καρδίας λαλεῖ τὸ στόμα αὐτοῦ.

<sup>46</sup> Τί δέ με καλεῖτε, Κύριε, κύριε, καὶ οὐ ποιεῖτε ἃ λέγω;
<sup>47</sup> Πᾶς ὁ ἐρχόμενος πρός με καὶ ἀκούων μου τῶν λόγων καὶ ποιῶν αὐτούς, ὑποδείξω ὑμῖν τίνι ἐστὶν ὅμοιος·
<sup>48</sup> ὅμοιός ἐστιν ἀνθρώπῳ οἰκοδομοῦντι οἰκίαν, ὃς ἔσκαψεν καὶ ἐβάθυνεν, καὶ ἔθηκεν θεμέλιον ἐπὶ τὴν πέτραν· πλημμύρας<sup>a</sup> δὲ γενομένης, προσέρρηξεν<sup>b</sup> ὁ ποταμὸς τῇ οἰκίᾳ ἐκείνῃ, καὶ οὐκ ἴσχυσεν σαλεῦσαι αὐτήν· τεθεμελίωτο<sup>c</sup> γὰρ ἐπὶ τὴν πέτραν.
<sup>49</sup> Ὁ δὲ ἀκούσας καὶ μὴ ποιήσας ὅμοιός ἐστιν ἀνθρώπῳ οἰκοδομήσαντι οἰκίαν ἐπὶ τὴν γῆν χωρὶς θεμελίου· ᾗ προσέρρηξεν<sup>d</sup> ὁ ποταμός, καὶ εὐθέως<sup>e</sup> ἔπεσεν, καὶ ἐγένετο τὸ ῥῆγμα τῆς οἰκίας ἐκείνης μέγα.

> - <sup>a</sup> 1. N δευτεροπρώτῳ ⇒ -
> - <sup>b</sup> 1. N τῶν ⇒ -
> - <sup>c</sup> 1. N τοὺς στάχυας καὶ ἤσθιον ⇒ καὶ ἤσθιον τοὺς στάχυας
> - <sup>d</sup> 2. N εἶπον αὐτοῖς ⇒ εἶπαν
> - <sup>e</sup> 2. N ποιεῖν ἐν ⇒ -
> - <sup>f</sup> 3. N ὁπότε ⇒ ὅτε
> - <sup>g</sup> 3. N ὄντες ⇒ [ὄντες]
> - <sup>h</sup> 4. N Ὡς ⇒ [Ὡς]
> - <sup>i</sup> 4. N ἔλαβεν καὶ ⇒ λαβὼν
> - <sup>j</sup> 4. N καὶ τοῖς ⇒ τοῖς
> - <sup>k</sup> 5. N ὅτι ⇒ -
> - <sup>l</sup> 5. N ὁ υἱὸς τοῦ ἀνθρώπου καὶ τοῦ σαββάτου ⇒ τοῦ σαββάτου ὁ υἱὸς τοῦ ἀνθρώπου
> - <sup>m</sup> 6. N καὶ ἐν ⇒ ἐν
> - <sup>n</sup> 6. N ἐκεῖ ἄνθρωπος ⇒ ἄνθρωπος ἐκεῖ
> - <sup>o</sup> 7. N Παρετήρουν δὲ ⇒ Παρετηροῦντο δὲ αὐτὸν
> - <sup>p</sup> 7. N θεραπεύσει ⇒ θεραπεύει
> - <sup>q</sup> 7. N κατηγορίαν ⇒ κατηγορεῖν
> - <sup>r</sup> 8. N καὶ εἶπεν τῷ ἀνθρώπῳ ⇒ εἶπεν δὲ τῷ ἀνδρὶ
> - <sup>s</sup> 8. N Ἔγειραι ⇒ Ἔγειρε
> - <sup>t</sup> 8. N Ὁ δὲ ⇒ Καὶ
> - <sup>u</sup> 9. N οὖν ⇒ δὲ
> - <sup>v</sup> 9. N Ἐπερωτήσω ⇒ Ἐπερωτῶ
> - <sup>w</sup> 9. N ὑμᾶς τί, Ἔξεστιν ⇒ ὑμᾶς, Εἰ ἔξεστιν
> - <sup>x</sup> 9. N τοῖς σάββασιν ⇒ τῷ σαββάτῳ
> - <sup>y</sup> 9. N ἀποκτεῖναι ⇒ ἀπολέσαι
> - <sup>z</sup> 10. N ἀποκατεστάθη ⇒ ἀπεκατεστάθη
> - <sup>a</sup> 10. N ὑγιὴς ὡς ἡ ἄλλη ⇒ -
> - <sup>b</sup> 11. N ποιήσειαν ⇒ ποιήσαιεν
> - <sup>c</sup> 12. N ἐξῆλθεν ⇒ ἐξελθεῖν αὐτὸν
> - <sup>d</sup> 14. N Ἰάκωβον ⇒ καὶ Ἰάκωβον
> - <sup>e</sup> 14. N Φίλιππον ⇒ καὶ Φίλιππον
> - <sup>f</sup> 15. N Ματθαῖον ⇒ καὶ Μαθθαῖον
> - <sup>g</sup> 15. N Ἰάκωβον τὸν τοῦ ⇒ καὶ Ἰάκωβον
> - <sup>h</sup> 16. N Ἰούδαν Ἰακώβου ⇒ καὶ Ἰούδαν Ἰακώβου
> - <sup>i</sup> 16. N Ἰσκαριώτην ⇒ Ἰσκαριώθ
> - <sup>j</sup> 16. N ὃς καὶ ⇒ ὃς
> - <sup>k</sup> 17. N μαθητῶν ⇒ πολὺς μαθητῶν
> - <sup>l</sup> 18. N ὀχλούμενοι ⇒ ἐνοχλούμενοι
> - <sup>m</sup> 18. N ὑπὸ ⇒ ἀπὸ
> - <sup>n</sup> 18. B ὑπὸ ⇒ ἀπὸ
> - <sup>o</sup> 19. N ἐζήτει ⇒ ἐζήτουν
> - <sup>p</sup> 23. N ταῦτα ⇒ τὰ αὐτὰ
> - <sup>q</sup> 25. N ἐμπεπλησμένοι ⇒ ἐμπεπλησμένοι νῦν
> - <sup>r</sup> 25. N ὑμῖν οἱ γελῶντες ⇒ οἱ γελῶντες
> - <sup>s</sup> 26. N καλῶς ὑμᾶς εἴπωσιν ⇒ ὑμᾶς καλῶς εἴπωσιν πάντες
> - <sup>t</sup> 26. B εἴπωσιν ⇒ εἴπωσιν πάντες
> - <sup>u</sup> 26. N ταῦτα ⇒ τὰ αὐτὰ
> - <sup>v</sup> 27. B Ἀλλ’ ⇒ Ἀλλὰ
> - <sup>w</sup> 28. N ὑμῖν ⇒ ὑμᾶς
> - <sup>x</sup> 28. N ὑπὲρ ⇒ περὶ
> - <sup>y</sup> 30. N δὲ τῷ ⇒ -
> - <sup>z</sup> 31. N καὶ ὑμεῖς ⇒ -
> - <sup>a</sup> 33. N ἐὰν ⇒ [γὰρ]ἐὰν
> - <sup>b</sup> 33. N γὰρ ⇒ -
> - <sup>c</sup> 34. N δανείζητε ⇒ δανίσητε
> - <sup>d</sup> 34. N ἀπολαβεῖν ⇒ λαβεῖν
> - <sup>e</sup> 34. N ἐστίν ⇒ [ἐστίν]
> - <sup>f</sup> 34. N γὰρ ⇒ -
> - <sup>g</sup> 34. N δανείζουσιν ⇒ δανίζουσιν
> - <sup>h</sup> 35. N δανείζετε ⇒ δανίζετε
> - <sup>i</sup> 36. N οὖν ⇒ -
> - <sup>j</sup> 36. N καὶ ⇒ [καὶ]
> - <sup>k</sup> 37. N κριθῆτε ⇒ κριθῆτε. Καὶ
> - <sup>l</sup> 38. N καὶ σεσαλευμένον ⇒ σεσαλευμένον
> - <sup>m</sup> 38. N καὶ ὑπερεκχυνόμενον ⇒ ὑπερεκχυννόμενον
> - <sup>n</sup> 38. N Τῷ γὰρ αὐτῷ μέτρῳ ᾧ ⇒ ᾯ γὰρ μέτρῳ
> - <sup>o</sup> 39. N δὲ ⇒ δὲ καὶ
> - <sup>p</sup> 39. N πεσοῦνται ⇒ ἐμπεσοῦνται
> - <sup>q</sup> 40. N αὐτοῦ κατηρτισμένος ⇒ κατηρτισμένος
> - <sup>r</sup> 42. N Ἢ ⇒ -
> - <sup>s</sup> 42. N ἐκβαλεῖν τὸ ⇒ τὸ
> - <sup>t</sup> 42. N ἀδελφοῦ σου ⇒ ἀδελφοῦ σου ἐκβαλεῖν
> - <sup>u</sup> 43. N οὐδὲ ⇒ οὐδὲ πάλιν
> - <sup>v</sup> 44. N τρυγῶσιν σταφυλήν ⇒ σταφυλὴν τρυγῶσιν
> - <sup>w</sup> 45. N αὐτοῦ προφέρει τὸ ἀγαθόν ⇒ προφέρει τὸ ἀγαθόν
> - <sup>x</sup> 45. N πονηρὸς ἄνθρωπος ⇒ πονηρὸς
> - <sup>y</sup> 45. N πονηροῦ θησαυροῦ τῆς καρδίας αὐτοῦ ⇒ πονηροῦ
> - <sup>z</sup> 45. N τοῦ περισσεύματος τῆς ⇒ περισσεύματος
> - <sup>a</sup> 48. N πλημμύρας ⇒ πλημμύρης
> - <sup>b</sup> 48. N προσέρρηξεν ⇒ προσέρηξεν
> - <sup>c</sup> 48. N τεθεμελίωτο γὰρ ἐπὶ τὴν πέτραν ⇒ διὰ τὸ καλῶς οἰκοδομῆσθαι αὐτήν
> - <sup>d</sup> 49. N προσέρρηξεν ⇒ προσέρηξεν
> - <sup>e</sup> 49. N εὐθέως ἔπεσεν ⇒ εὐθὺς συνέπεσεν

## Chapter 7

<sup>1</sup> Ἐπεὶ<sup>a</sup> δὲ ἐπλήρωσεν πάντα τὰ ῥήματα αὐτοῦ εἰς τὰς ἀκοὰς τοῦ λαοῦ, εἰσῆλθεν εἰς Καπερναούμ.<sup>b</sup> 

<sup>2</sup> Ἑκατοντάρχου δέ τινος δοῦλος κακῶς ἔχων ἔμελλεν<sup>c</sup> τελευτᾷν, ὃς ἦν αὐτῷ ἔντιμος.
<sup>3</sup> Ἀκούσας δὲ περὶ τοῦ Ἰησοῦ, ἀπέστειλεν πρὸς αὐτὸν πρεσβυτέρους τῶν Ἰουδαίων, ἐρωτῶν αὐτὸν ὅπως ἐλθὼν διασώσῃ τὸν δοῦλον αὐτοῦ.
<sup>4</sup> Οἱ δέ, παραγενόμενοι πρὸς τὸν Ἰησοῦν, παρεκάλουν αὐτὸν σπουδαίως, λέγοντες ὅτι ἄξιός ἐστιν ᾧ παρέξει<sup>d</sup> τοῦτο·
<sup>5</sup> ἀγαπᾷ γὰρ τὸ ἔθνος ἡμῶν, καὶ τὴν συναγωγὴν αὐτὸς ᾠκοδόμησεν ἡμῖν.
<sup>6</sup> Ὁ δὲ Ἰησοῦς ἐπορεύετο σὺν αὐτοῖς. Ἤδη δὲ αὐτοῦ οὐ μακρὰν ἀπέχοντος ἀπὸ τῆς οἰκίας, ἔπεμψεν πρὸς<sup>e</sup> αὐτὸν ὁ ἑκατόνταρχος φίλους, λέγων αὐτῷ, Κύριε, μὴ σκύλλου· οὐ γάρ εἰμι<sup>f</sup> ἱκανὸς ἵνα ὑπὸ τὴν στέγην μου<sup>g</sup> εἰσέλθῃς·
<sup>7</sup> διὸ οὐδὲ ἐμαυτὸν ἠξίωσα πρός σε ἐλθεῖν· ἀλλ’<sup>h</sup> εἰπὲ λόγῳ, καὶ ἰαθήσεται<sup>i</sup> ὁ παῖς μου.
<sup>8</sup> Καὶ γὰρ ἐγὼ ἄνθρωπός εἰμι ὑπὸ ἐξουσίαν τασσόμενος, ἔχων ὑπ’ ἐμαυτὸν στρατιώτας, καὶ λέγω τούτῳ, Πορεύθητι, καὶ πορεύεται· καὶ ἄλλῳ, Ἔρχου, καὶ ἔρχεται· καὶ τῷ δούλῳ μου, Ποίησον τοῦτο, καὶ ποιεῖ.
<sup>9</sup> Ἀκούσας δὲ ταῦτα ὁ Ἰησοῦς ἐθαύμασεν αὐτόν, καὶ στραφεὶς τῷ ἀκολουθοῦντι αὐτῷ ὄχλῳ εἶπεν, Λέγω ὑμῖν, οὔτε<sup>j</sup> ἐν τῷ Ἰσραὴλ τοσαύτην πίστιν εὗρον.
<sup>10</sup> Καὶ ὑποστρέψαντες οἱ<sup>k</sup> πεμφθέντες εἰς τὸν οἶκον εὗρον τὸν ἀσθενοῦντα<sup>l</sup> δοῦλον ὑγιαίνοντα.

<sup>11</sup> Καὶ ἐγένετο ἐν τῷ<sup>m</sup> ἑξῆς, ἐπορεύετο<sup>n</sup> εἰς πόλιν καλουμένην Ναί̈ν· καὶ συνεπορεύοντο αὐτῷ οἱ μαθηταὶ αὐτοῦ ἱκανοί,<sup>o</sup> καὶ ὄχλος πολύς.
<sup>12</sup> Ὡς δὲ ἤγγισεν τῇ πύλῃ τῆς πόλεως, καὶ ἰδού, ἐξεκομίζετο τεθνηκώς, υἱὸς<sup>p</sup> μονογενὴς τῇ μητρὶ αὐτοῦ, καὶ αὐτὴ χήρα·<sup>q</sup> καὶ ὄχλος τῆς πόλεως ἱκανὸς σὺν<sup>r</sup> αὐτῇ.
<sup>13</sup> Καὶ ἰδὼν αὐτὴν ὁ κύριος ἐσπλαγχνίσθη ἐπ’ αὐτῇ, καὶ εἶπεν αὐτῇ, Μὴ κλαῖε.
<sup>14</sup> Καὶ προσελθὼν ἥψατο τῆς σοροῦ· οἱ δὲ βαστάζοντες ἔστησαν. Καὶ εἶπεν, Νεανίσκε, σοὶ λέγω, ἐγέρθητι.
<sup>15</sup> Καὶ ἀνεκάθισεν ὁ νεκρός, καὶ ἤρξατο λαλεῖν. Καὶ ἔδωκεν αὐτὸν τῇ μητρὶ αὐτοῦ.
<sup>16</sup> Ἔλαβεν δὲ φόβος πάντας, καὶ ἐδόξαζον τὸν θεόν, λέγοντες ὅτι Προφήτης μέγας ἐγήγερται<sup>s</sup> ἐν ἡμῖν, καὶ ὅτι Ἐπεσκέψατο ὁ θεὸς τὸν λαὸν αὐτοῦ.
<sup>17</sup> Καὶ ἐξῆλθεν ὁ λόγος οὗτος ἐν ὅλῃ τῇ Ἰουδαίᾳ περὶ αὐτοῦ, καὶ ἐν<sup>t</sup> πάσῃ τῇ περιχώρῳ.

<sup>18</sup> Καὶ ἀπήγγειλαν Ἰωάννῃ οἱ μαθηταὶ αὐτοῦ περὶ πάντων τούτων.
<sup>19</sup> Καὶ προσκαλεσάμενος δύο τινὰς τῶν μαθητῶν αὐτοῦ ὁ Ἰωάννης ἔπεμψεν πρὸς τὸν Ἰησοῦν,<sup>u</sup> λέγων, Σὺ εἶ ὁ ἐρχόμενος, ἢ ἄλλον προσδοκῶμεν;
<sup>20</sup> Παραγενόμενοι δὲ πρὸς αὐτὸν οἱ ἄνδρες εἶπον,<sup>v</sup> Ἰωάννης ὁ βαπτιστὴς ἀπέσταλκεν<sup>w</sup> ἡμᾶς πρός σε, λέγων, Σὺ εἶ ὁ ἐρχόμενος, ἢ ἄλλον προσδοκῶμεν;
<sup>21</sup> Ἐν αὐτῇ<sup>x</sup> δὲ τῇ ὥρᾳ ἐθεράπευσεν πολλοὺς ἀπὸ νόσων καὶ μαστίγων καὶ πνευμάτων πονηρῶν, καὶ τυφλοῖς πολλοῖς ἐχαρίσατο τὸ<sup>y</sup> βλέπειν.
<sup>22</sup> Καὶ ἀποκριθεὶς ὁ<sup>z</sup> Ἰησοῦς εἶπεν αὐτοῖς, Πορευθέντες ἀπαγγείλατε Ἰωάννῃ ἃ εἴδετε καὶ ἠκούσατε· ὅτι<sup>a</sup> τυφλοὶ ἀναβλέπουσιν, χωλοὶ περιπατοῦσιν, λεπροὶ καθαρίζονται, κωφοὶ<sup>b</sup> ἀκούουσιν, νεκροὶ ἐγείρονται, πτωχοὶ εὐαγγελίζονται·
<sup>23</sup> καὶ μακάριός ἐστιν, ὃς ἐὰν μὴ σκανδαλισθῇ ἐν ἐμοί.

<sup>24</sup> Ἀπελθόντων δὲ τῶν ἀγγέλων Ἰωάννου, ἤρξατο λέγειν τοῖς<sup>c</sup> ὄχλοις περὶ Ἰωάννου, Τί ἐξεληλύθατε<sup>d</sup> εἰς τὴν ἔρημον θεάσασθαι; Κάλαμον ὑπὸ ἀνέμου σαλευόμενον;
<sup>25</sup> Ἀλλὰ τί ἐξεληλύθατε<sup>e</sup> ἰδεῖν; Ἄνθρωπον ἐν μαλακοῖς ἱματίοις ἠμφιεσμένον; Ἰδού, οἱ ἐν ἱματισμῷ ἐνδόξῳ καὶ τρυφῇ ὑπάρχοντες ἐν τοῖς βασιλείοις εἰσίν.
<sup>26</sup> Ἀλλὰ τί ἐξεληλύθατε<sup>f</sup> ἰδεῖν; Προφήτην; Ναί, λέγω ὑμῖν, καὶ περισσότερον προφήτου.
<sup>27</sup> Οὗτός ἐστιν περὶ οὗ γέγραπται, Ἰδού, ἐγὼ<sup>g</sup> ἀποστέλλω τὸν ἄγγελόν μου πρὸ προσώπου σου, ὃς κατασκευάσει τὴν ὁδόν σου ἔμπροσθέν σου.
<sup>28</sup> Λέγω γὰρ<sup>h</sup> ὑμῖν, μείζων ἐν γεννητοῖς γυναικῶν προφήτης<sup>i</sup> Ἰωάννου τοῦ βαπτιστοῦ οὐδείς ἐστιν· ὁ δὲ μικρότερος ἐν τῇ βασιλείᾳ τοῦ θεοῦ μείζων αὐτοῦ ἐστιν.
<sup>29</sup> Καὶ πᾶς ὁ λαὸς ἀκούσας καὶ οἱ τελῶναι ἐδικαίωσαν τὸν θεόν, βαπτισθέντες τὸ βάπτισμα Ἰωάννου·
<sup>30</sup> οἱ δὲ Φαρισαῖοι καὶ οἱ νομικοὶ τὴν βουλὴν τοῦ θεοῦ ἠθέτησαν εἰς ἑαυτούς, μὴ βαπτισθέντες ὑπ’ αὐτοῦ.
<sup>31</sup> Τίνι οὖν ὁμοιώσω τοὺς ἀνθρώπους τῆς γενεᾶς ταύτης, καὶ τίνι εἰσὶν ὅμοιοι;
<sup>32</sup> Ὅμοιοί εἰσιν παιδίοις τοῖς ἐν ἀγορᾷ καθημένοις, καὶ προσφωνοῦσιν ἀλλήλοις, καὶ<sup>j</sup> λέγουσιν, Ηὐλήσαμεν ὑμῖν, καὶ οὐκ ὠρχήσασθε· ἐθρηνήσαμεν<sup>k</sup> ὑμῖν, καὶ οὐκ ἐκλαύσατε.
<sup>33</sup> Ἐλήλυθεν γὰρ Ἰωάννης ὁ βαπτιστὴς μήτε<sup>l</sup> ἄρτον ἐσθίων μήτε οἶνον<sup>m</sup> πίνων, καὶ λέγετε, Δαιμόνιον ἔχει·
<sup>34</sup> ἐλήλυθεν ὁ υἱὸς τοῦ ἀνθρώπου ἐσθίων καὶ πίνων, καὶ λέγετε, Ἰδού, ἄνθρωπος φάγος καὶ οἰνοπότης, φίλος τελωνῶν καὶ ἁμαρτωλῶν.
<sup>35</sup> Καὶ ἐδικαιώθη ἡ σοφία ἀπὸ τῶν<sup>n</sup> τέκνων αὐτῆς πάντων.

<sup>36</sup> Ἠρώτα δέ τις αὐτὸν τῶν Φαρισαίων ἵνα φάγῃ μετ’ αὐτοῦ· καὶ εἰσελθὼν εἰς τὴν<sup>o</sup> οἰκίαν τοῦ Φαρισαίου ἀνεκλίθη.<sup>p</sup> 
<sup>37</sup> Καὶ ἰδού, γυνὴ ἐν<sup>q</sup> τῇ πόλει, ἥτις ἦν ἁμαρτωλός, ἐπιγνοῦσα<sup>r</sup> ὅτι ἀνάκειται<sup>s</sup> ἐν τῇ οἰκίᾳ τοῦ Φαρισαίου, κομίσασα ἀλάβαστρον μύρου,
<sup>38</sup> καὶ στᾶσα παρὰ<sup>t</sup> τοὺς πόδας αὐτοῦ ὀπίσω<sup>u</sup> κλαίουσα, ἤρξατο βρέχειν τοὺς πόδας αὐτοῦ τοῖς<sup>v</sup> δάκρυσιν, καὶ ταῖς θριξὶν τῆς κεφαλῆς αὐτῆς ἐξέμασσεν, καὶ κατεφίλει τοὺς πόδας αὐτοῦ, καὶ ἤλειφεν τῷ μύρῳ.
<sup>39</sup> Ἰδὼν δὲ ὁ Φαρισαῖος ὁ καλέσας αὐτὸν εἶπεν ἐν ἑαυτῷ λέγων, Οὗτος, εἰ ἦν προφήτης, ἐγίνωσκεν ἂν τίς καὶ ποταπὴ ἡ γυνὴ ἥτις ἅπτεται αὐτοῦ, ὅτι ἁμαρτωλός ἐστιν.
<sup>40</sup> Καὶ ἀποκριθεὶς ὁ Ἰησοῦς εἶπεν πρὸς αὐτόν, Σίμων, ἔχω σοί τι εἰπεῖν. Ὁ δέ φησιν,<sup>w</sup> Διδάσκαλε, εἰπέ.
<sup>41</sup> Δύο χρεωφειλέται<sup>x</sup> ἦσαν δανειστῇ τινί· ὁ εἷς ὤφειλεν δηνάρια πεντακόσια, ὁ δὲ ἕτερος πεντήκοντα.
<sup>42</sup> Μὴ ἐχόντων δὲ<sup>y</sup> αὐτῶν ἀποδοῦναι, ἀμφοτέροις ἐχαρίσατο. Τίς οὖν αὐτῶν, εἰπέ,<sup>z</sup> πλεῖον αὐτὸν ἀγαπήσει;
<sup>43</sup> Ἀποκριθεὶς δὲ<sup>a</sup> ὁ Σίμων εἶπεν, Ὑπολαμβάνω ὅτι ᾧ τὸ πλεῖον ἐχαρίσατο. Ὁ δὲ εἶπεν αὐτῷ, Ὀρθῶς ἔκρινας.
<sup>44</sup> Καὶ στραφεὶς πρὸς τὴν γυναῖκα, τῷ Σίμωνι ἔφη, Βλέπεις ταύτην τὴν γυναῖκα; Εἰσῆλθόν σου εἰς τὴν οἰκίαν, ὕδωρ ἐπὶ<sup>b</sup> τοὺς πόδας μου οὐκ ἔδωκας· αὕτη δὲ τοῖς δάκρυσιν ἔβρεξέν μου τοὺς πόδας, καὶ ταῖς θριξὶν τῆς<sup>c</sup> κεφαλῆς αὐτῆς ἐξέμαξεν.
<sup>45</sup> Φίλημά μοι οὐκ ἔδωκας· αὕτη δέ, ἀφ’ ἧς εἰσῆλθον, οὐ διέλιπεν καταφιλοῦσά μου τοὺς πόδας.
<sup>46</sup> Ἐλαίῳ τὴν κεφαλήν μου οὐκ ἤλειψας· αὕτη δὲ μύρῳ ἤλειψέν μου<sup>d</sup> τοὺς<sup>e</sup> πόδας.
<sup>47</sup> Οὗ χάριν, λέγω σοι, ἀφέωνται αἱ ἁμαρτίαι αὐτῆς αἱ πολλαί, ὅτι ἠγάπησεν πολύ· ᾧ δὲ ὀλίγον ἀφίεται, ὀλίγον ἀγαπᾷ.
<sup>48</sup> Εἶπεν δὲ αὐτῇ, Ἀφέωνταί σου αἱ ἁμαρτίαι.
<sup>49</sup> Καὶ ἤρξαντο οἱ συνανακείμενοι λέγειν ἐν ἑαυτοῖς, Τίς οὗτός ἐστιν ὃς καὶ ἁμαρτίας ἀφίησιν;
<sup>50</sup> Εἶπεν δὲ πρὸς τὴν γυναῖκα, Ἡ πίστις σου σέσωκέν σε· πορεύου εἰς εἰρήνην.

> - <sup>a</sup> 1. N Ἐπεὶ δὲ ⇒ Ἐπειδὴ
> - <sup>b</sup> 1. N Καπερναούμ ⇒ Καφαρναούμ
> - <sup>c</sup> 2. N ἔμελλεν ⇒ ἤμελλεν
> - <sup>d</sup> 4. N παρέξει ⇒ παρέξῃ
> - <sup>e</sup> 6. N πρὸς αὐτὸν ὁ ἑκατόνταρχος φίλους ⇒ φίλους ὁ ἑκατοντάρχης
> - <sup>f</sup> 6. N εἰμι ἱκανὸς ⇒ ἱκανός εἰμι
> - <sup>g</sup> 6. B ὑπὸ τὴν στέγην μου ⇒ μου ὑπὸ τὴν στέγην
> - <sup>h</sup> 7. N ἀλλ’ ⇒ ἀλλὰ
> - <sup>i</sup> 7. N ἰαθήσεται ⇒ ἰαθήτω
> - <sup>j</sup> 9. B οὔτε ⇒ οὐδὲ
> - <sup>k</sup> 10. N οἱ πεμφθέντες εἰς τὸν οἶκον ⇒ εἰς τὸν οἶκον οἱ πεμφθέντες
> - <sup>l</sup> 10. N ἀσθενοῦντα ⇒ -
> - <sup>m</sup> 11. B τῷ ⇒ τῇ
> - <sup>n</sup> 11. N ἐπορεύετο ⇒ ἐπορεύθη
> - <sup>o</sup> 11. N ἱκανοί ⇒ -
> - <sup>p</sup> 12. N υἱὸς μονογενὴς ⇒ μονογενὴς υἱὸς
> - <sup>q</sup> 12. B χήρα ⇒ ἦν χήρα
> - <sup>r</sup> 12. N χήρα ⇒ ἦν χήρα
> - <sup>s</sup> 16. N ἐγήγερται ⇒ ἠγέρθη
> - <sup>t</sup> 17. N ἐν πάσῃ ⇒ πάσῃ
> - <sup>u</sup> 19. N Ἰησοῦν ⇒ κύριον
> - <sup>v</sup> 20. N εἶπον ⇒ εἶπαν
> - <sup>w</sup> 20. N ἀπέσταλκεν ⇒ ἀπέστειλεν
> - <sup>x</sup> 21. N αὐτῇ δὲ ⇒ ἐκείνῃ
> - <sup>y</sup> 21. N τὸ ⇒ -
> - <sup>z</sup> 22. N ὁ Ἰησοῦς ⇒ -
> - <sup>a</sup> 22. N ὅτι ⇒ -
> - <sup>b</sup> 22. N κωφοὶ ⇒ καὶ κωφοὶ
> - <sup>c</sup> 24. N τοῖς ὄχλοις ⇒ πρὸς τοὺς ὄχλους
> - <sup>d</sup> 24. N ἐξεληλύθατε ⇒ ἐξήλθατε
> - <sup>e</sup> 25. N ἐξεληλύθατε ⇒ ἐξήλθατε
> - <sup>f</sup> 26. N ἐξεληλύθατε ⇒ ἐξήλθατε
> - <sup>g</sup> 27. N ἐγὼ ⇒ -
> - <sup>h</sup> 28. N γὰρ ⇒ -
> - <sup>i</sup> 28. N προφήτης Ἰωάννου τοῦ βαπτιστοῦ ⇒ Ἰωάννου
> - <sup>j</sup> 32. N καὶ λέγουσιν ⇒ ἃ λέγει
> - <sup>k</sup> 32. N ἐθρηνήσαμεν ὑμῖν ⇒ ἐθρηνήσαμεν
> - <sup>l</sup> 33. N μήτε ἄρτον ἐσθίων ⇒ μὴ ἐσθίων ἄρτον
> - <sup>m</sup> 33. N οἶνον πίνων ⇒ πίνων οἶνον
> - <sup>n</sup> 35. N τῶν τέκνων αὐτῆς πάντων ⇒ πάντων τῶν τέκνων αὐτῆς
> - <sup>o</sup> 36. N τὴν οἰκίαν ⇒ τὸν οἶκον
> - <sup>p</sup> 36. N ἀνεκλίθη ⇒ κατεκλίθη
> - <sup>q</sup> 37. N ἐν τῇ πόλει ἥτις ἦν ⇒ ἥτις ἦν ἐν τῇ πόλει
> - <sup>r</sup> 37. N ἐπιγνοῦσα ⇒ καὶ ἐπιγνοῦσα
> - <sup>s</sup> 37. B ἐπιγνοῦσα ⇒ καὶ ἐπιγνοῦσα
> - <sup>t</sup> 38. N παρὰ ⇒ ὀπίσω παρὰ
> - <sup>u</sup> 38. N ὀπίσω κλαίουσα ⇒ κλαίουσα τοῖς δάκρυσιν
> - <sup>v</sup> 38. N τοῖς δάκρυσιν ⇒ -
> - <sup>w</sup> 40. N φησιν Διδάσκαλε εἰπέ ⇒ Διδάσκαλε εἰπέ φησίν
> - <sup>x</sup> 41. N χρεωφειλέται ἦσαν δανειστῇ ⇒ χρεοφειλέται ἦσαν δανιστῇ
> - <sup>y</sup> 42. N δὲ ⇒ -
> - <sup>z</sup> 42. N εἰπέ πλεῖον αὐτὸν ἀγαπήσει ⇒ πλεῖον ἀγαπήσει αὐτόν
> - <sup>a</sup> 43. N δὲ ὁ ⇒ -
> - <sup>b</sup> 44. N ἐπὶ τοὺς πόδας μου ⇒ μοι ἐπὶ πόδας
> - <sup>c</sup> 44. N τῆς κεφαλῆς ⇒ -
> - <sup>d</sup> 46. N μου τοὺς πόδας ⇒ τοὺς πόδας μου
> - <sup>e</sup> 46. B μου τοὺς πόδας ⇒ τοὺς πόδας μου

## Chapter 8

<sup>1</sup> Καὶ ἐγένετο ἐν τῷ καθεξῆς, καὶ αὐτὸς διώδευεν κατὰ πόλιν καὶ κώμην, κηρύσσων καὶ εὐαγγελιζόμενος τὴν βασιλείαν τοῦ θεοῦ· καὶ οἱ δώδεκα σὺν αὐτῷ,
<sup>2</sup> καὶ γυναῖκές τινες αἳ ἦσαν τεθεραπευμέναι ἀπὸ πνευμάτων πονηρῶν καὶ ἀσθενειῶν, Μαρία ἡ καλουμένη Μαγδαληνή, ἀφ’ ἧς δαιμόνια ἑπτὰ ἐξεληλύθει,
<sup>3</sup> καὶ Ἰωάννα γυνὴ Χουζᾶ ἐπιτρόπου Ἡρῴδου, καὶ Σουσάννα,<sup>a</sup> καὶ ἕτεραι πολλαί, αἵτινες διηκόνουν αὐτοῖς ἀπὸ<sup>b</sup> τῶν ὑπαρχόντων αὐταῖς.

<sup>4</sup> Συνιόντος δὲ ὄχλου πολλοῦ, καὶ τῶν κατὰ πόλιν ἐπιπορευομένων πρὸς αὐτόν, εἶπεν διὰ παραβολῆς,
<sup>5</sup> Ἐξῆλθεν ὁ σπείρων τοῦ σπεῖραι τὸν σπόρον αὐτοῦ. Καὶ ἐν τῷ σπείρειν αὐτόν, ὃ μὲν ἔπεσεν παρὰ τὴν ὁδόν, καὶ κατεπατήθη, καὶ τὰ πετεινὰ τοῦ οὐρανοῦ κατέφαγεν αὐτό.
<sup>6</sup> Καὶ ἕτερον ἔπεσεν<sup>c</sup> ἐπὶ τὴν πέτραν, καὶ φυὲν ἐξηράνθη, διὰ τὸ μὴ ἔχειν ἰκμάδα.
<sup>7</sup> Καὶ ἕτερον ἔπεσεν ἐν μέσῳ τῶν ἀκανθῶν, καὶ συμφυεῖσαι αἱ ἄκανθαι ἀπέπνιξαν αὐτό.
<sup>8</sup> Καὶ ἕτερον ἔπεσεν εἰς τὴν γῆν τὴν ἀγαθήν, καὶ φυὲν ἐποίησεν καρπὸν ἑκατονταπλασίονα. Ταῦτα λέγων ἐφώνει, Ὁ ἔχων ὦτα ἀκούειν ἀκουέτω.

<sup>9</sup> Ἐπηρώτων δὲ αὐτὸν οἱ μαθηταὶ αὐτοῦ, λέγοντες,<sup>d</sup> Τίς εἴη<sup>e</sup> ἡ παραβολὴ αὕτη;
<sup>10</sup> Ὁ δὲ εἶπεν, Ὑμῖν δέδοται γνῶναι τὰ μυστήρια τῆς βασιλείας τοῦ θεοῦ· τοῖς δὲ λοιποῖς ἐν παραβολαῖς, ἵνα βλέποντες μὴ βλέπωσιν, καὶ ἀκούοντες μὴ συνιῶσιν.
<sup>11</sup> Ἔστιν δὲ αὕτη ἡ παραβολή· Ὁ σπόρος ἐστὶν ὁ λόγος τοῦ θεοῦ.
<sup>12</sup> Οἱ δὲ παρὰ τὴν ὁδὸν εἰσὶν οἱ ἀκούοντες,<sup>f</sup> εἶτα ἔρχεται ὁ διάβολος καὶ αἴρει τὸν λόγον ἀπὸ τῆς καρδίας αὐτῶν, ἵνα μὴ πιστεύσαντες σωθῶσιν.
<sup>13</sup> Οἱ δὲ ἐπὶ τῆς πέτρας οἵ, ὅταν ἀκούσωσιν, μετὰ χαρᾶς δέχονται τὸν λόγον, καὶ οὗτοι ῥίζαν οὐκ ἔχουσιν, οἳ πρὸς καιρὸν πιστεύουσιν, καὶ ἐν καιρῷ πειρασμοῦ ἀφίστανται.
<sup>14</sup> Τὸ δὲ εἰς τὰς ἀκάνθας πεσόν, οὗτοί εἰσιν οἱ ἀκούσαντες, καὶ ὑπὸ μεριμνῶν καὶ πλούτου καὶ ἡδονῶν τοῦ βίου πορευόμενοι συμπνίγονται, καὶ οὐ τελεσφοροῦσιν.
<sup>15</sup> Τὸ δὲ ἐν τῇ καλῇ γῇ, οὗτοί εἰσιν οἵτινες ἐν καρδίᾳ καλῇ καὶ ἀγαθῇ, ἀκούσαντες τὸν λόγον κατέχουσιν, καὶ καρποφοροῦσιν ἐν ὑπομονῇ.

<sup>16</sup> Οὐδεὶς δὲ λύχνον ἅψας καλύπτει αὐτὸν σκεύει, ἢ ὑποκάτω κλίνης τίθησιν, ἀλλ’ ἐπὶ λυχνίας ἐπιτίθησιν,<sup>g</sup> ἵνα οἱ εἰσπορευόμενοι βλέπωσιν τὸ φῶς.
<sup>17</sup> Οὐ γάρ ἐστιν κρυπτόν, ὃ οὐ φανερὸν γενήσεται· οὐδὲ ἀπόκρυφον, ὃ οὐ γνωσθήσεται<sup>h</sup> καὶ εἰς φανερὸν ἔλθῃ.
<sup>18</sup> Βλέπετε οὖν πῶς ἀκούετε· ὃς γὰρ<sup>i</sup> ἐὰν ἔχῃ, δοθήσεται αὐτῷ· καὶ ὃς ἐὰν<sup>j</sup> μὴ ἔχῃ, καὶ ὃ δοκεῖ ἔχειν ἀρθήσεται ἀπ’ αὐτοῦ.

<sup>19</sup> Παρεγένοντο<sup>k</sup> δὲ πρὸς αὐτὸν ἡ μήτηρ καὶ οἱ ἀδελφοὶ αὐτοῦ, καὶ οὐκ ἠδύναντο συντυχεῖν αὐτῷ διὰ τὸν ὄχλον.
<sup>20</sup> Καὶ<sup>l</sup> ἀπηγγέλη αὐτῷ, λεγόντων, Ἡ μήτηρ σου καὶ οἱ ἀδελφοί σου ἑστήκασιν ἔξω, ἰδεῖν σε<sup>m</sup> θέλοντες.
<sup>21</sup> Ὁ δὲ ἀποκριθεὶς εἶπεν πρὸς αὐτούς, Μήτηρ μου καὶ ἀδελφοί μου οὗτοί εἰσιν, οἱ τὸν λόγον τοῦ θεοῦ ἀκούοντες καὶ ποιοῦντες αὐτόν.<sup>n</sup> 

<sup>22</sup> Καὶ<sup>o</sup> ἐγένετο ἐν μιᾷ τῶν ἡμερῶν, καὶ αὐτὸς ἐνέβη εἰς πλοῖον καὶ οἱ μαθηταὶ αὐτοῦ, καὶ εἶπεν πρὸς αὐτούς, Διέλθωμεν εἰς τὸ πέραν τῆς λίμνης. Καὶ ἀνήχθησαν.
<sup>23</sup> Πλεόντων δὲ αὐτῶν ἀφύπνωσεν· καὶ κατέβη λαῖλαψ ἀνέμου εἰς τὴν λίμνην, καὶ συνεπληροῦντο, καὶ ἐκινδύνευον.
<sup>24</sup> Προσελθόντες δὲ διήγειραν αὐτόν, λέγοντες, Ἐπιστάτα, ἐπιστάτα, ἀπολλύμεθα. Ὁ δὲ ἐγερθεὶς<sup>p</sup> ἐπετίμησεν τῷ ἀνέμῳ καὶ τῷ κλύδωνι τοῦ ὕδατος· καὶ ἐπαύσαντο, καὶ ἐγένετο γαλήνη.
<sup>25</sup> Εἶπεν δὲ αὐτοῖς, Ποῦ ἐστιν<sup>q</sup> ἡ πίστις ὑμῶν; Φοβηθέντες δὲ ἐθαύμασαν, λέγοντες πρὸς ἀλλήλους, Τίς ἄρα οὗτός ἐστιν, ὅτι καὶ τοῖς ἀνέμοις ἐπιτάσσει καὶ τῷ ὕδατι, καὶ ὑπακούουσιν αὐτῷ;

<sup>26</sup> Καὶ κατέπλευσαν εἰς τὴν χώραν τῶν Γαδαρηνῶν,<sup>r</sup> ἥτις ἐστὶν ἀντιπέραν<sup>s</sup> τῆς Γαλιλαίας.
<sup>27</sup> Ἐξελθόντι δὲ αὐτῷ ἐπὶ τὴν γῆν, ὑπήντησεν αὐτῷ<sup>t</sup> ἀνήρ τις ἐκ τῆς πόλεως, ὃς<sup>u</sup> εἶχεν δαιμόνια ἐκ<sup>v</sup> χρόνων ἱκανῶν, καὶ ἱμάτιον<sup>w</sup> οὐκ ἐνεδιδύσκετο, καὶ ἐν οἰκίᾳ οὐκ ἔμενεν, ἀλλ’ ἐν τοῖς μνήμασιν.
<sup>28</sup> Ἰδὼν δὲ τὸν Ἰησοῦν, καὶ<sup>x</sup> ἀνακράξας, προσέπεσεν αὐτῷ, καὶ φωνῇ μεγάλῃ εἶπεν, Τί ἐμοὶ καὶ σοί, Ἰησοῦ, υἱὲ τοῦ θεοῦ τοῦ ὑψίστου; Δέομαί σου, μή με βασανίσῃς.
<sup>29</sup> Παρήγγειλεν γὰρ τῷ πνεύματι τῷ ἀκαθάρτῳ ἐξελθεῖν ἀπὸ τοῦ ἀνθρώπου· πολλοῖς γὰρ χρόνοις συνηρπάκει αὐτόν, καὶ ἐδεσμεῖτο<sup>y</sup> ἁλύσεσιν καὶ πέδαις φυλασσόμενος, καὶ διαρρήσσων τὰ δεσμὰ ἠλαύνετο ὑπὸ τοῦ δαίμονος<sup>z</sup> εἰς τὰς ἐρήμους.
<sup>30</sup> Ἐπηρώτησεν δὲ αὐτὸν ὁ Ἰησοῦς, λέγων,<sup>a</sup> Τί σοι ἐστὶν<sup>b</sup> ὄνομα; Ὁ δὲ εἶπεν, Λεγεών,<sup>c</sup> ὅτι δαιμόνια<sup>d</sup> πολλὰ εἰσῆλθεν εἰς αὐτόν.
<sup>31</sup> Καὶ παρεκάλει<sup>e</sup> αὐτὸν ἵνα μὴ ἐπιτάξῃ αὐτοῖς εἰς τὴν ἄβυσσον ἀπελθεῖν.
<sup>32</sup> Ἦν δὲ ἐκεῖ ἀγέλη χοίρων ἱκανῶν βοσκομένων<sup>f</sup> ἐν τῷ ὄρει· καὶ παρεκάλουν<sup>g</sup> αὐτὸν ἵνα ἐπιτρέψῃ αὐτοῖς εἰς ἐκείνους εἰσελθεῖν. Καὶ ἐπέτρεψεν αὐτοῖς.
<sup>33</sup> Ἐξελθόντα δὲ τὰ δαιμόνια ἀπὸ τοῦ ἀνθρώπου εἰσῆλθον εἰς τοὺς χοίρους· καὶ ὥρμησεν ἡ ἀγέλη κατὰ τοῦ κρημνοῦ εἰς τὴν λίμνην, καὶ ἀπεπνίγη.
<sup>34</sup> Ἰδόντες δὲ οἱ βόσκοντες τὸ γεγενημένον<sup>h</sup> ἔφυγον, καὶ ἀπήγγειλαν εἰς τὴν πόλιν καὶ εἰς τοὺς ἀγρούς.
<sup>35</sup> Ἐξῆλθον δὲ ἰδεῖν τὸ γεγονός· καὶ ἦλθον πρὸς τὸν Ἰησοῦν, καὶ εὗρον καθήμενον τὸν ἄνθρωπον ἀφ’ οὗ τὰ δαιμόνια ἐξεληλύθει,<sup>i</sup> ἱματισμένον καὶ σωφρονοῦντα, παρὰ τοὺς πόδας τοῦ Ἰησοῦ· καὶ ἐφοβήθησαν.
<sup>36</sup> Ἀπήγγειλαν δὲ αὐτοῖς καὶ<sup>j</sup> οἱ ἰδόντες πῶς ἐσώθη ὁ δαιμονισθείς.
<sup>37</sup> Καὶ ἠρώτησαν<sup>k</sup> αὐτὸν ἅπαν τὸ πλῆθος τῆς περιχώρου τῶν Γαδαρηνῶν<sup>l</sup> ἀπελθεῖν ἀπ’ αὐτῶν, ὅτι φόβῳ μεγάλῳ συνείχοντο· αὐτὸς δὲ ἐμβὰς εἰς τὸ<sup>m</sup> πλοῖον ὑπέστρεψεν.
<sup>38</sup> Ἐδέετο<sup>n</sup> δὲ αὐτοῦ ὁ ἀνὴρ ἀφ’ οὗ ἐξεληλύθει τὰ δαιμόνια εἶναι σὺν αὐτῷ. Ἀπέλυσεν δὲ αὐτὸν ὁ<sup>o</sup> Ἰησοῦς λέγων,
<sup>39</sup> Ὑπόστρεφε εἰς τὸν οἶκόν σου, καὶ διηγοῦ ὅσα ἐποίησέν<sup>p</sup> σοι ὁ θεός. Καὶ ἀπῆλθεν, καθ’ ὅλην τὴν πόλιν κηρύσσων ὅσα ἐποίησεν αὐτῷ ὁ Ἰησοῦς.

<sup>40</sup> Ἐγένετο<sup>q</sup> δὲ ἐν τῷ ὑποστρέψαι τὸν Ἰησοῦν, ἀπεδέξατο αὐτὸν ὁ ὄχλος· ἦσαν γὰρ πάντες προσδοκῶντες αὐτόν.
<sup>41</sup> Καὶ ἰδού, ἦλθεν ἀνὴρ ᾧ ὄνομα Ἰάειρος,<sup>r</sup> καὶ αὐτὸς ἄρχων τῆς συναγωγῆς ὑπῆρχεν, καὶ πεσὼν παρὰ τοὺς πόδας τοῦ<sup>s</sup> Ἰησοῦ παρεκάλει αὐτὸν εἰσελθεῖν εἰς τὸν οἶκον αὐτοῦ·
<sup>42</sup> ὅτι θυγάτηρ μονογενὴς ἦν αὐτῷ ὡς ἐτῶν δώδεκα, καὶ αὕτη<sup>t</sup> ἀπέθνῃσκεν. Ἐν δὲ τῷ ὑπάγειν αὐτὸν οἱ ὄχλοι συνέπνιγον αὐτόν.

<sup>43</sup> Καὶ γυνὴ οὖσα ἐν ῥύσει αἵματος ἀπὸ ἐτῶν δώδεκα, ἥτις ἰατροῖς<sup>u</sup> προσαναλώσασα ὅλον τὸν βίον οὐκ ἴσχυσεν ὑπ’<sup>v</sup> οὐδενὸς θεραπευθῆναι,
<sup>44</sup> προσελθοῦσα ὄπισθεν, ἥψατο τοῦ κρασπέδου τοῦ ἱματίου αὐτοῦ· καὶ παραχρῆμα ἔστη ἡ ῥύσις τοῦ αἵματος αὐτῆς.
<sup>45</sup> Καὶ εἶπεν ὁ Ἰησοῦς, Τίς ὁ ἁψάμενός μου; Ἀρνουμένων δὲ πάντων, εἶπεν ὁ Πέτρος καὶ<sup>w</sup> οἱ μετ’ αὐτοῦ, Ἐπιστάτα, οἱ ὄχλοι συνέχουσίν σε καὶ ἀποθλίβουσιν, καὶ<sup>x</sup> λέγεις, Τίς ὁ ἁψάμενός μου;
<sup>46</sup> Ὁ δὲ Ἰησοῦς εἶπεν, Ἥψατό μού τις· ἐγὼ γὰρ ἔγνων δύναμιν ἐξελθοῦσαν<sup>y</sup> ἀπ’ ἐμοῦ.
<sup>47</sup> Ἰδοῦσα δὲ ἡ γυνὴ ὅτι οὐκ ἔλαθεν, τρέμουσα ἦλθεν, καὶ προσπεσοῦσα αὐτῷ, δι’ ἣν αἰτίαν ἥψατο αὐτοῦ ἀπήγγειλεν αὐτῷ<sup>z</sup> ἐνώπιον παντὸς τοῦ λαοῦ, καὶ ὡς ἰάθη παραχρῆμα.
<sup>48</sup> Ὁ δὲ εἶπεν αὐτῇ, Θάρσει,<sup>a</sup> θύγατερ, ἡ πίστις σου σέσωκέν σε· πορεύου εἰς εἰρήνην.

<sup>49</sup> Ἔτι αὐτοῦ λαλοῦντος, ἔρχεταί τις παρὰ τοῦ ἀρχισυναγώγου, λέγων αὐτῷ<sup>b</sup> ὅτι Τέθνηκεν ἡ θυγάτηρ σου· μὴ<sup>c</sup> σκύλλε τὸν διδάσκαλον.
<sup>50</sup> Ὁ δὲ Ἰησοῦς ἀκούσας ἀπεκρίθη αὐτῷ, λέγων,<sup>d</sup> Μὴ φοβοῦ· μόνον πίστευε,<sup>e</sup> καὶ σωθήσεται.
<sup>51</sup> Ἐλθὼν δὲ εἰς τὴν οἰκίαν, οὐκ ἀφῆκεν εἰσελθεῖν οὐδένα,<sup>f</sup> εἰ μὴ Πέτρον καὶ Ἰωάννην καὶ Ἰάκωβον, καὶ τὸν πατέρα τῆς παιδὸς καὶ τὴν μητέρα.
<sup>52</sup> Ἔκλαιον δὲ πάντες, καὶ ἐκόπτοντο αὐτήν. Ὁ δὲ εἶπεν, Μὴ κλαίετε· οὐκ<sup>g</sup> ἀπέθανεν, ἀλλὰ καθεύδει.
<sup>53</sup> Καὶ κατεγέλων αὐτοῦ, εἰδότες ὅτι ἀπέθανεν.
<sup>54</sup> Αὐτὸς δὲ ἐκβαλὼν<sup>h</sup> ἔξω πάντας, καὶ κρατήσας τῆς χειρὸς αὐτῆς, ἐφώνησεν λέγων, Ἡ παῖς, ἐγείρου.<sup>i</sup> 
<sup>55</sup> Καὶ ἐπέστρεψεν τὸ πνεῦμα αὐτῆς, καὶ ἀνέστη παραχρῆμα· καὶ διέταξεν αὐτῇ δοθῆναι φαγεῖν.
<sup>56</sup> Καὶ ἐξέστησαν οἱ γονεῖς αὐτῆς· ὁ δὲ παρήγγειλεν αὐτοῖς μηδενὶ εἰπεῖν τὸ γεγονός.

> - <sup>a</sup> 3. B Σουσάννα ⇒ Σωσάννα
> - <sup>b</sup> 3. N ἀπὸ ⇒ ἐκ
> - <sup>c</sup> 6. N ἔπεσεν ⇒ κατέπεσεν
> - <sup>d</sup> 9. N λέγοντες ⇒ -
> - <sup>e</sup> 9. N εἴη ἡ παραβολὴ αὕτη ⇒ αὕτη εἴη ἡ παραβολή
> - <sup>f</sup> 12. N ἀκούοντες ⇒ ἀκούσαντες
> - <sup>g</sup> 16. N ἐπιτίθησιν ⇒ τίθησιν
> - <sup>h</sup> 17. N γνωσθήσεται ⇒ μὴ γνωσθῇ
> - <sup>i</sup> 18. N γὰρ ἐὰν ⇒ ἂν γὰρ
> - <sup>j</sup> 18. N ἐὰν μὴ ⇒ ἂν μὴ
> - <sup>k</sup> 19. N Παρεγένοντο ⇒ Παρεγένετο
> - <sup>l</sup> 20. N Καὶ ἀπηγγέλη αὐτῷ λεγόντων ⇒ Ἀπηγγέλη δὲ αὐτῷ
> - <sup>m</sup> 20. N σε θέλοντες ⇒ θέλοντές σε
> - <sup>n</sup> 21. N αὐτόν ⇒ -
> - <sup>o</sup> 22. N Καὶ ἐγένετο ⇒ Ἐγένετο δὲ
> - <sup>p</sup> 24. N ἐγερθεὶς ⇒ διεγερθεὶς
> - <sup>q</sup> 25. N ἐστιν ἡ ⇒ ἡ
> - <sup>r</sup> 26. N Γαδαρηνῶν ⇒ Γερασηνῶν
> - <sup>s</sup> 26. N ἀντιπέραν ⇒ ἀντιπέρα
> - <sup>t</sup> 27. N αὐτῷ ἀνήρ ⇒ ἀνήρ
> - <sup>u</sup> 27. N ὃς εἶχεν ⇒ ἔχων
> - <sup>v</sup> 27. N ἐκ χρόνων ἱκανῶν καὶ ⇒ καὶ χρόνῳ ἱκανῷ
> - <sup>w</sup> 27. N ἱμάτιον οὐκ ἐνεδιδύσκετο ⇒ οὐκ ἐνεδύσατο ἱμάτιον
> - <sup>x</sup> 28. N καὶ ἀνακράξας ⇒ ἀνακράξας
> - <sup>y</sup> 29. N ἐδεσμεῖτο ⇒ ἐδεσμεύετο
> - <sup>z</sup> 29. N δαίμονος ⇒ δαιμονίου
> - <sup>a</sup> 30. N λέγων ⇒ -
> - <sup>b</sup> 30. N ἐστὶν ὄνομα ⇒ ὄνομά ἐστιν
> - <sup>c</sup> 30. N Λεγεών ⇒ Λεγιών
> - <sup>d</sup> 30. N δαιμόνια πολλὰ εἰσῆλθεν ⇒ εἰσῆλθεν δαιμόνια πολλὰ
> - <sup>e</sup> 31. N παρεκάλει ⇒ παρεκάλουν
> - <sup>f</sup> 32. N βοσκομένων ⇒ βοσκομένη
> - <sup>g</sup> 32. N παρεκάλουν ⇒ παρεκάλεσαν
> - <sup>h</sup> 34. N γεγενημένον ⇒ γεγονὸς
> - <sup>i</sup> 35. N ἐξεληλύθει ⇒ ἐξῆλθεν
> - <sup>j</sup> 36. N καὶ ⇒ -
> - <sup>k</sup> 37. N ἠρώτησαν ⇒ ἠρώτησεν
> - <sup>l</sup> 37. N Γαδαρηνῶν ⇒ Γερασηνῶν
> - <sup>m</sup> 37. N τὸ πλοῖον ⇒ πλοῖον
> - <sup>n</sup> 38. N Ἐδέετο ⇒ Ἐδεῖτο
> - <sup>o</sup> 38. N ὁ Ἰησοῦς ⇒ -
> - <sup>p</sup> 39. N ἐποίησέν σοι ⇒ σοι ἐποίησεν
> - <sup>q</sup> 40. N Ἐγένετο δὲ ἐν τῷ ὑποστρέψαι ⇒ Ἐν δὲ τῷ ὑποστρέφειν
> - <sup>r</sup> 41. N Ἰάειρος καὶ αὐτὸς ⇒ Ἰάϊρος καὶ οὗτος
> - <sup>s</sup> 41. N τοῦ ⇒ [τοῦ]
> - <sup>t</sup> 42. B αὕτη ⇒ αὐτὴ
> - <sup>u</sup> 43. N ἰατροῖς προσαναλώσασα ὅλον τὸν βίον ⇒ [ἰατροῖς προσαναλώσασα ὅλον τὸν βίον]
> - <sup>v</sup> 43. N ὑπ’ ⇒ ἀπ’
> - <sup>w</sup> 45. N καὶ οἱ μετ’ αὐτοῦ ⇒ -
> - <sup>x</sup> 45. N καὶ λέγεις Τίς ὁ ἁψάμενός μου ⇒ -
> - <sup>y</sup> 46. N ἐξελθοῦσαν ⇒ ἐξεληλυθυῖαν
> - <sup>z</sup> 47. N αὐτῷ ἐνώπιον ⇒ ἐνώπιον
> - <sup>a</sup> 48. N Θάρσει θύγατερ ⇒ Θυγάτηρ
> - <sup>b</sup> 49. N αὐτῷ ⇒ -
> - <sup>c</sup> 49. N μὴ ⇒ μηκέτι
> - <sup>d</sup> 50. N λέγων ⇒ -
> - <sup>e</sup> 50. N πίστευε ⇒ πίστευσον
> - <sup>f</sup> 51. N οὐδένα ⇒ τινα σὺν αὐτῷ
> - <sup>g</sup> 52. N οὐκ ⇒ οὐ γὰρ
> - <sup>h</sup> 54. N ἐκβαλὼν ἔξω πάντας καὶ ⇒ -
> - <sup>i</sup> 54. N ἐγείρου ⇒ ἔγειρε

## Chapter 9

<sup>1</sup> Συγκαλεσάμενος δὲ τοὺς δώδεκα, ἔδωκεν αὐτοῖς δύναμιν καὶ ἐξουσίαν ἐπὶ πάντα τὰ δαιμόνια, καὶ νόσους θεραπεύειν.
<sup>2</sup> Καὶ ἀπέστειλεν αὐτοὺς κηρύσσειν τὴν βασιλείαν τοῦ θεοῦ, καὶ ἰᾶσθαι τοὺς<sup>a</sup> ἀσθενοῦντας.
<sup>3</sup> Καὶ εἶπεν πρὸς αὐτούς, Μηδὲν αἴρετε εἰς τὴν ὁδόν· μήτε ῥάβδους,<sup>b</sup> μήτε πήραν, μήτε ἄρτον, μήτε ἀργύριον, μήτε ἀνὰ<sup>c</sup> δύο χιτῶνας ἔχειν.
<sup>4</sup> Καὶ εἰς ἣν ἂν οἰκίαν εἰσέλθητε, ἐκεῖ μένετε, καὶ ἐκεῖθεν ἐξέρχεσθε.
<sup>5</sup> Καὶ ὅσοι ἐὰν<sup>d</sup> μὴ δέξωνται ὑμᾶς, ἐξερχόμενοι ἀπὸ τῆς πόλεως ἐκείνης καὶ<sup>e</sup> τὸν κονιορτὸν ἀπὸ τῶν ποδῶν ὑμῶν ἀποτινάξατε<sup>f</sup> εἰς μαρτύριον ἐπ’ αὐτούς.
<sup>6</sup> Ἐξερχόμενοι δὲ διήρχοντο κατὰ τὰς κώμας, εὐαγγελιζόμενοι καὶ θεραπεύοντες πανταχοῦ.

<sup>7</sup> Ἤκουσεν δὲ Ἡρῴδης ὁ τετράρχης<sup>g</sup> τὰ γινόμενα ὑπ’<sup>h</sup> αὐτοῦ πάντα· καὶ διηπόρει, διὰ τὸ λέγεσθαι ὑπό τινων ὅτι Ἰωάννης ἐγήγερται<sup>i</sup> ἐκ νεκρῶν·
<sup>8</sup> ὑπό τινων δὲ ὅτι Ἠλίας ἐφάνη· ἄλλων δὲ ὅτι Προφήτης εἷς<sup>j</sup> τῶν ἀρχαίων ἀνέστη.
<sup>9</sup> Καὶ<sup>k</sup> εἶπεν Ἡρῴδης, Ἰωάννην ἐγὼ ἀπεκεφάλισα· τίς δέ ἐστιν οὗτος, περὶ οὗ ἐγὼ<sup>l</sup> ἀκούω τοιαῦτα; Καὶ ἐζήτει ἰδεῖν αὐτόν.

<sup>10</sup> Καὶ ὑποστρέψαντες οἱ ἀπόστολοι διηγήσαντο αὐτῷ ὅσα ἐποίησαν. Καὶ παραλαβὼν αὐτούς, ὑπεχώρησεν κατ’ ἰδίαν εἰς τόπον<sup>m</sup> ἔρημον πόλεως<sup>n</sup> καλουμένης Βηθσαϊδάν.
<sup>11</sup> Οἱ δὲ ὄχλοι γνόντες ἠκολούθησαν αὐτῷ· καὶ δεξάμενος<sup>o</sup> αὐτούς, ἐλάλει αὐτοῖς περὶ τῆς βασιλείας τοῦ θεοῦ, καὶ τοὺς χρείαν ἔχοντας θεραπείας ἰᾶτο.
<sup>12</sup> Ἡ δὲ ἡμέρα ἤρξατο κλίνειν· προσελθόντες δὲ οἱ δώδεκα εἶπον<sup>p</sup> αὐτῷ, Ἀπόλυσον τὸν ὄχλον, ἵνα ἀπελθόντες<sup>q</sup> εἰς τὰς κύκλῳ κώμας καὶ τοὺς<sup>r</sup> ἀγροὺς καταλύσωσιν, καὶ εὕρωσιν ἐπισιτισμόν· ὅτι ὧδε ἐν ἐρήμῳ τόπῳ ἐσμέν.
<sup>13</sup> Εἶπεν δὲ πρὸς αὐτούς, Δότε αὐτοῖς ὑμεῖς φαγεῖν. Οἱ δὲ εἶπον,<sup>s</sup> Οὐκ εἰσὶν ἡμῖν πλεῖον ἢ πέντε<sup>t</sup> ἄρτοι καὶ ἰχθύες δύο, εἰ μήτι πορευθέντες ἡμεῖς ἀγοράσωμεν εἰς πάντα τὸν λαὸν τοῦτον βρώματα.
<sup>14</sup> Ἦσαν γὰρ ὡσεὶ ἄνδρες πεντακισχίλιοι. Εἶπεν δὲ πρὸς τοὺς μαθητὰς αὐτοῦ, Κατακλίνατε αὐτοὺς κλισίας ἀνὰ<sup>u</sup> πεντήκοντα.
<sup>15</sup> Καὶ ἐποίησαν οὕτως, καὶ ἀνέκλιναν<sup>v</sup> ἅπαντας.
<sup>16</sup> Λαβὼν δὲ τοὺς πέντε ἄρτους καὶ τοὺς δύο ἰχθύας, ἀναβλέψας εἰς τὸν οὐρανόν, εὐλόγησεν αὐτούς, καὶ κατέκλασεν, καὶ ἐδίδου τοῖς μαθηταῖς παρατιθέναι<sup>w</sup> τῷ ὄχλῳ.
<sup>17</sup> Καὶ ἔφαγον καὶ ἐχορτάσθησαν πάντες· καὶ ἤρθη τὸ περισσεῦσαν αὐτοῖς κλασμάτων, κόφινοι δώδεκα.

<sup>18</sup> Καὶ ἐγένετο ἐν τῷ εἶναι αὐτὸν προσευχόμενον καταμόνας,<sup>x</sup> συνῆσαν αὐτῷ οἱ μαθηταί· καὶ ἐπηρώτησεν αὐτούς, λέγων, Τίνα με λέγουσιν οἱ ὄχλοι εἶναι;
<sup>19</sup> Οἱ δὲ ἀποκριθέντες εἶπον,<sup>y</sup> Ἰωάννην τὸν βαπτιστήν· ἄλλοι δὲ Ἠλίαν· ἄλλοι δὲ ὅτι Προφήτης τις τῶν ἀρχαίων ἀνέστη.
<sup>20</sup> Εἶπεν δὲ αὐτοῖς, Ὑμεῖς δὲ τίνα με λέγετε εἶναι; Ἀποκριθεὶς<sup>z</sup> δὲ ὁ Πέτρος εἶπεν, Τὸν χριστὸν τοῦ θεοῦ.
<sup>21</sup> Ὁ δὲ ἐπιτιμήσας αὐτοῖς παρήγγειλεν μηδενὶ εἰπεῖν<sup>a</sup> τοῦτο,
<sup>22</sup> εἰπὼν ὅτι Δεῖ τὸν υἱὸν τοῦ ἀνθρώπου πολλὰ παθεῖν, καὶ ἀποδοκιμασθῆναι ἀπὸ τῶν πρεσβυτέρων καὶ ἀρχιερέων καὶ γραμματέων, καὶ ἀποκτανθῆναι, καὶ τῇ τρίτῃ ἡμέρᾳ ἀναστῆναι.<sup>b</sup> 
<sup>23</sup> Ἔλεγεν δὲ πρὸς πάντας, Εἴ τις θέλει ὀπίσω μου ἐλθεῖν,<sup>c</sup> ἀπαρνησάσθω ἑαυτόν, καὶ ἀράτω τὸν σταυρὸν αὐτοῦ,<sup>d</sup> καὶ ἀκολουθείτω μοι.
<sup>24</sup> Ὃς γὰρ ἐὰν<sup>e</sup> θέλῃ τὴν ψυχὴν αὐτοῦ σῶσαι, ἀπολέσει αὐτήν· ὃς δ’ ἂν ἀπολέσῃ τὴν ψυχὴν αὐτοῦ ἕνεκεν ἐμοῦ, οὗτος σώσει αὐτήν.
<sup>25</sup> Τί γὰρ ὠφελεῖται ἄνθρωπος, κερδήσας τὸν κόσμον ὅλον, ἑαυτὸν δὲ ἀπολέσας ἢ ζημιωθείς;
<sup>26</sup> Ὃς γὰρ ἂν ἐπαισχυνθῇ με καὶ τοὺς ἐμοὺς λόγους, τοῦτον ὁ υἱὸς τοῦ ἀνθρώπου ἐπαισχυνθήσεται, ὅταν ἔλθῃ ἐν τῇ δόξῃ αὐτοῦ καὶ τοῦ πατρὸς καὶ τῶν ἁγίων ἀγγέλων.
<sup>27</sup> Λέγω δὲ ὑμῖν ἀληθῶς, εἰσίν τινες τῶν ὧδε<sup>f</sup> ἑστώτων, οἳ οὐ μὴ γεύσωνται θανάτου, ἕως ἂν ἴδωσιν τὴν βασιλείαν τοῦ θεοῦ.

<sup>28</sup> Ἐγένετο δὲ μετὰ τοὺς λόγους τούτους ὡσεὶ ἡμέραι ὀκτώ, καὶ<sup>g</sup> παραλαβὼν Πέτρον καὶ Ἰωάννην καὶ Ἰάκωβον, ἀνέβη εἰς τὸ ὄρος προσεύξασθαι.
<sup>29</sup> Καὶ ἐγένετο, ἐν τῷ προσεύχεσθαι αὐτόν, τὸ εἶδος τοῦ προσώπου αὐτοῦ ἕτερον, καὶ ὁ ἱματισμὸς αὐτοῦ λευκὸς ἐξαστράπτων.
<sup>30</sup> Καὶ ἰδού, ἄνδρες δύο συνελάλουν αὐτῷ, οἵτινες ἦσαν Μωσῆς<sup>h</sup> καὶ Ἠλίας,
<sup>31</sup> οἳ ὀφθέντες ἐν δόξῃ ἔλεγον τὴν ἔξοδον αὐτοῦ ἣν ἔμελλεν<sup>i</sup> πληροῦν ἐν Ἱερουσαλήμ.
<sup>32</sup> Ὁ δὲ Πέτρος καὶ οἱ σὺν αὐτῷ ἦσαν βεβαρημένοι ὕπνῳ· διαγρηγορήσαντες δὲ εἶδον τὴν δόξαν αὐτοῦ, καὶ τοὺς δύο ἄνδρας τοὺς συνεστῶτας αὐτῷ.
<sup>33</sup> Καὶ ἐγένετο, ἐν τῷ διαχωρίζεσθαι αὐτοὺς ἀπ’ αὐτοῦ, εἶπεν Πέτρος<sup>j</sup> πρὸς τὸν Ἰησοῦν, Ἐπιστάτα, καλόν ἐστιν ἡμᾶς ὧδε εἶναι· καὶ ποιήσωμεν σκηνὰς τρεῖς, μίαν σοί, καὶ μίαν Μωσῇ,<sup>k</sup> καὶ μίαν Ἠλίᾳ· μὴ εἰδὼς ὃ λέγει.
<sup>34</sup> Ταῦτα δὲ αὐτοῦ λέγοντος, ἐγένετο νεφέλη καὶ ἐπεσκίασεν<sup>l</sup> αὐτούς· ἐφοβήθησαν δὲ ἐν τῷ ἐκείνους<sup>m</sup> εἰσελθεῖν εἰς τὴν νεφέλην.
<sup>35</sup> Καὶ φωνὴ ἐγένετο ἐκ τῆς νεφέλης, λέγουσα, Οὗτός ἐστιν ὁ υἱός μου ὁ ἀγαπητός·<sup>n</sup> αὐτοῦ ἀκούετε.
<sup>36</sup> Καὶ ἐν τῷ γενέσθαι τὴν φωνήν, εὑρέθη ὁ<sup>o</sup> Ἰησοῦς μόνος. Καὶ αὐτοὶ ἐσίγησαν, καὶ οὐδενὶ ἀπήγγειλαν ἐν ἐκείναις ταῖς ἡμέραις οὐδὲν ὧν ἑωράκασιν.<sup>p</sup> 

<sup>37</sup> Ἐγένετο δὲ ἐν<sup>q</sup> τῇ ἑξῆς ἡμέρᾳ, κατελθόντων αὐτῶν ἀπὸ τοῦ ὄρους, συνήντησεν αὐτῷ ὄχλος πολύς.
<sup>38</sup> Καὶ ἰδού, ἀνὴρ ἀπὸ τοῦ ὄχλου ἀνεβόησεν,<sup>r</sup> λέγων, Διδάσκαλε, δέομαί σου, ἐπίβλεψαι<sup>s</sup> ἐπὶ τὸν υἱόν μου, ὅτι μονογενής ἐστίν<sup>t</sup> μοι·
<sup>39</sup> καὶ ἰδού, πνεῦμα λαμβάνει αὐτόν, καὶ ἐξαίφνης κράζει, καὶ σπαράσσει αὐτὸν μετὰ ἀφροῦ, καὶ μόγις ἀποχωρεῖ ἀπ’ αὐτοῦ, συντρῖβον αὐτόν.
<sup>40</sup> Καὶ ἐδεήθην τῶν μαθητῶν σου ἵνα ἐκβάλωσιν αὐτό, καὶ οὐκ ἠδυνήθησαν.
<sup>41</sup> Ἀποκριθεὶς δὲ ὁ Ἰησοῦς εἶπεν, Ὦ γενεὰ ἄπιστος καὶ διεστραμμένη, ἕως πότε ἔσομαι πρὸς ὑμᾶς, καὶ ἀνέξομαι ὑμῶν; Προσάγαγε τὸν<sup>u</sup> υἱόν σου ὧδε.
<sup>42</sup> Ἔτι δὲ προσερχομένου αὐτοῦ, ἔρρηξεν αὐτὸν τὸ δαιμόνιον καὶ συνεσπάραξεν· ἐπετίμησεν δὲ ὁ Ἰησοῦς τῷ πνεύματι τῷ ἀκαθάρτῳ, καὶ ἰάσατο τὸν παῖδα, καὶ ἀπέδωκεν αὐτὸν τῷ πατρὶ αὐτοῦ.
<sup>43</sup> Ἐξεπλήσσοντο δὲ πάντες ἐπὶ τῇ μεγαλειότητι τοῦ θεοῦ. Πάντων δὲ θαυμαζόντων ἐπὶ πᾶσιν οἷς ἐποίησεν<sup>v</sup> ὁ Ἰησοῦς, εἶπεν πρὸς τοὺς μαθητὰς αὐτοῦ,
<sup>44</sup> Θέσθε ὑμεῖς εἰς τὰ ὦτα ὑμῶν τοὺς λόγους τούτους· ὁ γὰρ υἱὸς τοῦ ἀνθρώπου μέλλει παραδίδοσθαι εἰς χεῖρας ἀνθρώπων.
<sup>45</sup> Οἱ δὲ ἠγνόουν τὸ ῥῆμα τοῦτο, καὶ ἦν παρακεκαλυμμένον ἀπ’ αὐτῶν, ἵνα μὴ αἴσθωνται αὐτό· καὶ ἐφοβοῦντο ἐρωτῆσαι αὐτὸν περὶ τοῦ ῥήματος τούτου.

<sup>46</sup> Εἰσῆλθεν δὲ διαλογισμὸς ἐν αὐτοῖς, τὸ τίς ἂν εἴη μείζων αὐτῶν.
<sup>47</sup> Ὁ δὲ Ἰησοῦς ἰδὼν<sup>w</sup> τὸν διαλογισμὸν τῆς καρδίας αὐτῶν, ἐπιλαβόμενος παιδίου,<sup>x</sup> ἔστησεν αὐτὸ παρ’ ἑαυτῷ,
<sup>48</sup> καὶ εἶπεν αὐτοῖς, Ὃς ἐὰν δέξηται τοῦτο τὸ παιδίον ἐπὶ τῷ ὀνόματί μου ἐμὲ δέχεται· καὶ ὃς ἐὰν<sup>y</sup> ἐμὲ δέξηται δέχεται τὸν ἀποστείλαντά με· ὁ γὰρ μικρότερος ἐν πᾶσιν ὑμῖν ὑπάρχων οὗτος ἔσται<sup>z</sup> μέγας.

<sup>49</sup> Ἀποκριθεὶς δὲ ὁ<sup>a</sup> Ἰωάννης εἶπεν, Ἐπιστάτα, εἴδομέν τινα ἐπὶ<sup>b</sup> τῷ ὀνόματί σου ἐκβάλλοντα δαιμόνια· καὶ ἐκωλύσαμεν<sup>c</sup> αὐτόν, ὅτι οὐκ ἀκολουθεῖ μεθ’ ἡμῶν.
<sup>50</sup> Καὶ<sup>d</sup> εἶπεν πρὸς αὐτὸν ὁ Ἰησοῦς, Μὴ κωλύετε· ὃς γὰρ οὐκ ἔστιν καθ’ ἡμῶν<sup>e</sup> ὑπὲρ ἡμῶν ἐστιν.

<sup>51</sup> Ἐγένετο δὲ ἐν τῷ συμπληροῦσθαι τὰς ἡμέρας τῆς ἀναλήψεως<sup>f</sup> αὐτοῦ, καὶ αὐτὸς τὸ πρόσωπον αὐτοῦ<sup>g</sup> ἐστήριξεν τοῦ πορεύεσθαι εἰς Ἱερουσαλήμ,
<sup>52</sup> καὶ ἀπέστειλεν ἀγγέλους πρὸ προσώπου αὐτοῦ· καὶ πορευθέντες εἰσῆλθον εἰς κώμην Σαμαρειτῶν,<sup>h</sup> ὥστε ἑτοιμάσαι αὐτῷ.
<sup>53</sup> Καὶ οὐκ ἐδέξαντο αὐτόν, ὅτι τὸ πρόσωπον αὐτοῦ ἦν πορευόμενον εἰς Ἱερουσαλήμ.
<sup>54</sup> Ἰδόντες δὲ οἱ μαθηταὶ αὐτοῦ<sup>i</sup> Ἰάκωβος καὶ Ἰωάννης εἶπον,<sup>j</sup> Κύριε, θέλεις εἴπωμεν πῦρ καταβῆναι ἀπὸ τοῦ οὐρανοῦ, καὶ ἀναλῶσαι αὐτούς, ὡς<sup>k</sup> καὶ Ἠλίας ἐποίησεν;
<sup>55</sup> Στραφεὶς δὲ ἐπετίμησεν αὐτοῖς,<sup>l</sup> καὶ εἶπεν, Οὐκ οἴδατε οἵου πνεύματός ἐστε ὑμεῖς·<sup>m</sup> 
<sup>56</sup> ὁ γὰρ υἱὸς τοῦ ἀνθρώπου οὐκ ἦλθεν ψυχὰς ἀνθρώπων ἀπολέσαι, ἀλλὰ σῶσαι.<sup>n</sup> Καὶ ἐπορεύθησαν εἰς ἑτέραν κώμην.

<sup>57</sup> Ἐγένετο<sup>o</sup> δὲ πορευομένων αὐτῶν ἐν τῇ ὁδῷ, εἶπέν τις πρὸς αὐτόν, Ἀκολουθήσω σοι ὅπου ἂν<sup>p</sup> ἀπέρχῃ, κύριε.<sup>q</sup> 
<sup>58</sup> Καὶ εἶπεν αὐτῷ ὁ Ἰησοῦς, Αἱ ἀλώπεκες φωλεοὺς ἔχουσιν, καὶ τὰ πετεινὰ τοῦ οὐρανοῦ κατασκηνώσεις· ὁ δὲ υἱὸς τοῦ ἀνθρώπου οὐκ ἔχει ποῦ τὴν κεφαλὴν κλίνῃ.
<sup>59</sup> Εἶπεν δὲ πρὸς ἕτερον, Ἀκολούθει μοι. Ὁ δὲ εἶπεν, Κύριε,<sup>r</sup> ἐπίτρεψόν μοι ἀπελθόντι πρῶτον θάψαι τὸν πατέρα μου.
<sup>60</sup> Εἶπεν δὲ αὐτῷ ὁ<sup>s</sup> Ἰησοῦς, Ἄφες τοὺς νεκροὺς θάψαι τοὺς ἑαυτῶν νεκρούς· σὺ δὲ ἀπελθὼν διάγγελλε τὴν βασιλείαν τοῦ θεοῦ.
<sup>61</sup> Εἶπεν δὲ καὶ ἕτερος, Ἀκολουθήσω σοι, κύριε· πρῶτον δὲ ἐπίτρεψόν μοι ἀποτάξασθαι τοῖς εἰς τὸν οἶκόν μου.
<sup>62</sup> Εἶπεν δὲ ὁ<sup>t</sup> Ἰησοῦς πρὸς αὐτόν, Οὐδείς, ἐπιβαλὼν τὴν χεῖρα αὐτοῦ<sup>u</sup> ἐπ’ ἄροτρον, καὶ βλέπων εἰς τὰ ὀπίσω, εὔθετός ἐστιν εἰς<sup>v</sup> τὴν βασιλείαν τοῦ θεοῦ.

> - <sup>a</sup> 2. N τοὺς ἀσθενοῦντας ⇒ [τοὺς ἀσθενεῖς]
> - <sup>b</sup> 3. N ῥάβδους ⇒ ῥάβδον
> - <sup>c</sup> 3. N ἀνὰ ⇒ [ἀνὰ]
> - <sup>d</sup> 5. N ἐὰν μὴ δέξωνται ⇒ ἂν μὴ δέχωνται
> - <sup>e</sup> 5. N καὶ τὸν ⇒ τὸν
> - <sup>f</sup> 5. N ἀποτινάξατε ⇒ ἀποτινάσσετε
> - <sup>g</sup> 7. N τετράρχης ⇒ τετραάρχης
> - <sup>h</sup> 7. N ὑπ’ αὐτοῦ ⇒ -
> - <sup>i</sup> 7. N ἐγήγερται ⇒ ἠγέρθη
> - <sup>j</sup> 8. N εἷς ⇒ τις
> - <sup>k</sup> 9. N Καὶ εἶπεν Ἡρῴδης ⇒ Εἶπεν δὲ Ἡρῴδης
> - <sup>l</sup> 9. N ἐγὼ ἀκούω ⇒ ἀκούω
> - <sup>m</sup> 10. N τόπον ἔρημον ⇒ -
> - <sup>n</sup> 10. N πόλεως καλουμένης Βηθσαϊδάν ⇒ πόλιν καλουμένην Βηθσαϊδά
> - <sup>o</sup> 11. N δεξάμενος ⇒ ἀποδεξάμενος
> - <sup>p</sup> 12. N εἶπον ⇒ εἶπαν
> - <sup>q</sup> 12. N ἀπελθόντες ⇒ πορευθέντες
> - <sup>r</sup> 12. N τοὺς ⇒ -
> - <sup>s</sup> 13. N εἶπον ⇒ εἶπαν
> - <sup>t</sup> 13. N πέντε ἄρτοι ⇒ ἄρτοι πέντε
> - <sup>u</sup> 14. N ἀνὰ ⇒ [ὡσεὶ]ἀνὰ
> - <sup>v</sup> 15. N ἀνέκλιναν ⇒ κατέκλιναν
> - <sup>w</sup> 16. N παρατιθέναι ⇒ παραθεῖναι
> - <sup>x</sup> 18. N καταμόνας ⇒ κατὰ μόνας
> - <sup>y</sup> 19. N εἶπον ⇒ εἶπαν
> - <sup>z</sup> 20. N Ἀποκριθεὶς δὲ ὁ Πέτρος ⇒ Πέτρος δὲ ἀποκριθεὶς
> - <sup>a</sup> 21. N εἰπεῖν ⇒ λέγειν
> - <sup>b</sup> 22. B ἀναστῆναι ⇒ ἐγερθῆναι
> - <sup>c</sup> 23. N ἐλθεῖν ἀπαρνησάσθω ⇒ ἔρχεσθαι ἀρνησάσθω
> - <sup>d</sup> 23. N αὐτοῦ ⇒ αὐτοῦ καθ’ ἡμέραν
> - <sup>e</sup> 24. N ἐὰν ⇒ ἂν
> - <sup>f</sup> 27. N ὧδε ἑστώτων ⇒ αὐτοῦ ἑστηκότων
> - <sup>g</sup> 28. N καὶ παραλαβὼν ⇒ [καὶ]παραλαβὼν
> - <sup>h</sup> 30. N Μωσῆς ⇒ Μωϋσῆς
> - <sup>i</sup> 31. N ἔμελλεν ⇒ ἤμελλεν
> - <sup>j</sup> 33. N Πέτρος ⇒ ὁ Πέτρος
> - <sup>k</sup> 33. B Μωσῇ ⇒ Μωσεῖ
> - <sup>l</sup> 34. N ἐπεσκίασεν ⇒ ἐπεσκίαζεν
> - <sup>m</sup> 34. N ἐκείνους εἰσελθεῖν ⇒ εἰσελθεῖν αὐτοὺς
> - <sup>n</sup> 35. N ἀγαπητός ⇒ ἐκλελεγμένος
> - <sup>o</sup> 36. N ὁ ⇒ -
> - <sup>p</sup> 36. N ἑωράκασιν ⇒ ἑώρακαν
> - <sup>q</sup> 37. N ἐν ⇒ -
> - <sup>r</sup> 38. N ἀνεβόησεν ⇒ ἐβόησεν
> - <sup>s</sup> 38. B ἐπίβλεψαι ⇒ ἐπίβλεψον
> - <sup>t</sup> 38. N ἐστίν μοι ⇒ μοί ἐστιν
> - <sup>u</sup> 41. N τὸν υἱόν σου ὧδε ⇒ ὧδε τὸν υἱόν σου
> - <sup>v</sup> 43. N ἐποίησεν ὁ Ἰησοῦς ⇒ ἐποίει
> - <sup>w</sup> 47. N ἰδὼν ⇒ εἰδὼς
> - <sup>x</sup> 47. N παιδίου ⇒ παιδίον
> - <sup>y</sup> 48. N ἐὰν ἐμὲ ⇒ ἂν ἐμὲ
> - <sup>z</sup> 48. N ἔσται ⇒ ἐστιν
> - <sup>a</sup> 49. N ὁ ⇒ -
> - <sup>b</sup> 49. N ἐπὶ ⇒ ἐν
> - <sup>c</sup> 49. N ἐκωλύσαμεν ⇒ ἐκωλύομεν
> - <sup>d</sup> 50. N Καὶ εἶπεν ⇒ Εἶπεν δὲ
> - <sup>e</sup> 50. N ἡμῶν ὑπὲρ ἡμῶν ⇒ ὑμῶν ὑπὲρ ὑμῶν
> - <sup>f</sup> 51. N ἀναλήψεως ⇒ ἀναλήμψεως
> - <sup>g</sup> 51. N αὐτοῦ ἐστήριξεν ⇒ ἐστήρισεν
> - <sup>h</sup> 52. N Σαμαρειτῶν ὥστε ⇒ Σαμαριτῶν ὡς
> - <sup>i</sup> 54. N αὐτοῦ ⇒ -
> - <sup>j</sup> 54. N εἶπον ⇒ εἶπαν
> - <sup>k</sup> 54. N ὡς καὶ Ἠλίας ἐποίησεν ⇒ -
> - <sup>l</sup> 55. N καὶ εἶπεν Οὐκ οἴδατε οἵου πνεύματός ἐστε ὑμεῖς ⇒ -
> - <sup>m</sup> 55. B καὶ εἶπεν Οὐκ οἴδατε οἵου πνεύματός ἐστε ὑμεῖς ⇒ -
> - <sup>n</sup> 56. B ὁ γὰρ υἱὸς τοῦ ἀνθρώπου οὐκ ἦλθεν ψυχὰς ἀνθρώπων ἀπολέσαι ἀλλὰ σῶσαι ⇒ -
> - <sup>o</sup> 57. N Ἐγένετο δὲ ⇒ Καὶ
> - <sup>p</sup> 57. B ἂν ⇒ ἐὰν
> - <sup>q</sup> 57. N ἂν ⇒ ἐὰν
> - <sup>r</sup> 59. N Κύριε ⇒ [Κύριε]
> - <sup>s</sup> 60. N ὁ Ἰησοῦς ⇒ -
> - <sup>t</sup> 62. N ὁ Ἰησοῦς πρὸς αὐτόν ⇒ [πρὸς αὐτὸν]ὁ Ἰησοῦς
> - <sup>u</sup> 62. N αὐτοῦ ⇒ -
> - <sup>v</sup> 62. N εἰς τὴν βασιλείαν ⇒ τῇ βασιλείᾳ

## Chapter 10

<sup>1</sup> Μετὰ δὲ ταῦτα ἀνέδειξεν ὁ κύριος καὶ<sup>a</sup> ἑτέρους ἑβδομήκοντα, καὶ ἀπέστειλεν αὐτοὺς ἀνὰ<sup>b</sup> δύο πρὸ προσώπου αὐτοῦ εἰς πᾶσαν πόλιν καὶ τόπον οὗ ἔμελλεν<sup>c</sup> αὐτὸς ἔρχεσθαι.
<sup>2</sup> Ἔλεγεν οὖν<sup>d</sup> πρὸς αὐτούς, Ὁ μὲν θερισμὸς πολύς, οἱ δὲ ἐργάται ὀλίγοι· δεήθητε οὖν τοῦ κυρίου τοῦ θερισμοῦ, ὅπως ἐκβάλῃ<sup>e</sup> ἐργάτας εἰς τὸν θερισμὸν αὐτοῦ.
<sup>3</sup> Ὑπάγετε· ἰδού, ἐγὼ<sup>f</sup> ἀποστέλλω ὑμᾶς ὡς ἄρνας ἐν μέσῳ λύκων.
<sup>4</sup> Μὴ βαστάζετε βαλάντιον,<sup>g</sup> μὴ πήραν, μηδὲ<sup>h</sup> ὑποδήματα· καὶ μηδένα κατὰ τὴν ὁδὸν ἀσπάσησθε.
<sup>5</sup> Εἰς ἣν δ’ ἂν οἰκίαν<sup>i</sup> εἰσέρχησθε, πρῶτον λέγετε, Εἰρήνη τῷ οἴκῳ τούτῳ.
<sup>6</sup> Καὶ ἐὰν ᾖ<sup>j</sup> ἐκεῖ υἱὸς εἰρήνης, ἐπαναπαύσεται<sup>k</sup> ἐπ’ αὐτὸν ἡ εἰρήνη ὑμῶν· εἰ δὲ μήγε,<sup>l</sup> ἐφ’ ὑμᾶς ἀνακάμψει.
<sup>7</sup> Ἐν αὐτῇ δὲ τῇ οἰκίᾳ μένετε, ἐσθίοντες καὶ πίνοντες τὰ παρ’ αὐτῶν· ἄξιος γὰρ ὁ ἐργάτης τοῦ μισθοῦ αὐτοῦ ἐστίν.<sup>m</sup> Μὴ μεταβαίνετε ἐξ οἰκίας εἰς οἰκίαν.
<sup>8</sup> Καὶ εἰς ἣν ἂν πόλιν εἰσέρχησθε, καὶ δέχωνται ὑμᾶς, ἐσθίετε τὰ παρατιθέμενα ὑμῖν,
<sup>9</sup> καὶ θεραπεύετε τοὺς ἐν αὐτῇ ἀσθενεῖς, καὶ λέγετε αὐτοῖς, Ἤγγικεν ἐφ’ ὑμᾶς ἡ βασιλεία τοῦ θεοῦ.
<sup>10</sup> Εἰς ἣν δ’ ἂν πόλιν εἰσέρχησθε,<sup>n</sup> καὶ μὴ δέχωνται ὑμᾶς, ἐξελθόντες εἰς τὰς πλατείας αὐτῆς εἴπατε,
<sup>11</sup> Καὶ τὸν κονιορτὸν τὸν κολληθέντα ἡμῖν ἐκ τῆς πόλεως ὑμῶν ἀπομασσόμεθα<sup>o</sup> ὑμῖν· πλὴν τοῦτο γινώσκετε, ὅτι ἤγγικεν ἐφ’<sup>p</sup> ὑμᾶς ἡ βασιλεία τοῦ θεοῦ.
<sup>12</sup> Λέγω ὑμῖν ὅτι Σοδόμοις ἐν τῇ ἡμέρᾳ ἐκείνῃ ἀνεκτότερον ἔσται, ἢ τῇ πόλει ἐκείνῃ.
<sup>13</sup> Οὐαί σοι, Χοραζίν, οὐαί σοι, Βηθσαϊδά· ὅτι εἰ ἐν Τύρῳ καὶ Σιδῶνι ἐγένοντο<sup>q</sup> αἱ δυνάμεις αἱ γενόμεναι ἐν ὑμῖν, πάλαι ἂν ἐν σάκκῳ καὶ σποδῷ καθήμεναι<sup>r</sup> μετενόησαν.
<sup>14</sup> Πλὴν Τύρῳ καὶ Σιδῶνι ἀνεκτότερον ἔσται ἐν τῇ κρίσει, ἢ ὑμῖν.
<sup>15</sup> Καὶ σύ, Καπερναούμ,<sup>s</sup> ἡ ἕως τοῦ<sup>t</sup> οὐρανοῦ ὑψωθεῖσα, ἕως ᾍδου<sup>u</sup> καταβιβασθήσῃ.
<sup>16</sup> Ὁ ἀκούων ὑμῶν ἐμοῦ ἀκούει· καὶ ὁ ἀθετῶν ὑμᾶς ἐμὲ ἀθετεῖ· ὁ δὲ ἐμὲ ἀθετῶν ἀθετεῖ τὸν ἀποστείλαντά με.

<sup>17</sup> Ὑπέστρεψαν δὲ οἱ ἑβδομήκοντα μετὰ<sup>v</sup> χαρᾶς, λέγοντες, Κύριε, καὶ τὰ δαιμόνια ὑποτάσσεται ἡμῖν ἐν τῷ ὀνόματί σου.
<sup>18</sup> Εἶπεν δὲ αὐτοῖς, Ἐθεώρουν τὸν Σατανᾶν ὡς ἀστραπὴν ἐκ τοῦ οὐρανοῦ πεσόντα.
<sup>19</sup> Ἰδού, δίδωμι<sup>w</sup> ὑμῖν τὴν ἐξουσίαν τοῦ πατεῖν ἐπάνω ὄφεων καὶ σκορπίων, καὶ ἐπὶ πᾶσαν τὴν δύναμιν τοῦ ἐχθροῦ· καὶ οὐδὲν ὑμᾶς οὐ μὴ ἀδικήσῃ.
<sup>20</sup> Πλὴν ἐν τούτῳ μὴ χαίρετε ὅτι τὰ πνεύματα ὑμῖν ὑποτάσσεται· χαίρετε δὲ ὅτι τὰ ὀνόματα ὑμῶν ἐγράφη<sup>x</sup> ἐν τοῖς οὐρανοῖς.

<sup>21</sup> Ἐν αὐτῇ τῇ ὥρᾳ ἠγαλλιάσατο τῷ<sup>y</sup> πνεύματι ὁ Ἰησοῦς,<sup>z</sup> καὶ εἶπεν, Ἐξομολογοῦμαί σοι, πάτερ, κύριε τοῦ οὐρανοῦ καὶ τῆς γῆς, ὅτι ἀπέκρυψας ταῦτα ἀπὸ σοφῶν καὶ συνετῶν, καὶ ἀπεκάλυψας αὐτὰ νηπίοις. Ναί, ὁ πατήρ, ὅτι οὕτως ἐγένετο<sup>a</sup> εὐδοκία ἔμπροσθέν σου.
<sup>22</sup> Καὶ<sup>b</sup> στραφεὶς πρὸς τοὺς μαθητὰς εἶπεν, Πάντα μοι παρεδόθη ὑπὸ τοῦ πατρός μου· καὶ οὐδεὶς γινώσκει τίς ἐστιν ὁ υἱός, εἰ μὴ ὁ πατήρ, καὶ τίς ἐστιν ὁ πατήρ, εἰ μὴ ὁ υἱός, καὶ ᾧ ἐὰν βούληται ὁ υἱὸς ἀποκαλύψαι.
<sup>23</sup> Καὶ στραφεὶς πρὸς τοὺς μαθητὰς κατ’ ἰδίαν εἶπεν, Μακάριοι οἱ ὀφθαλμοὶ οἱ βλέποντες ἃ βλέπετε.
<sup>24</sup> Λέγω γὰρ ὑμῖν ὅτι πολλοὶ προφῆται καὶ βασιλεῖς ἠθέλησαν ἰδεῖν ἃ ὑμεῖς βλέπετε, καὶ οὐκ εἶδον·<sup>c</sup> καὶ ἀκοῦσαι ἃ ἀκούετε, καὶ οὐκ ἤκουσαν.

<sup>25</sup> Καὶ ἰδού, νομικός τις ἀνέστη, ἐκπειράζων αὐτόν, καὶ<sup>d</sup> λέγων, Διδάσκαλε, τί ποιήσας ζωὴν αἰώνιον κληρονομήσω;
<sup>26</sup> Ὁ δὲ εἶπεν πρὸς αὐτόν, Ἐν τῷ νόμῳ τί γέγραπται; Πῶς ἀναγινώσκεις;
<sup>27</sup> Ὁ δὲ ἀποκριθεὶς εἶπεν, Ἀγαπήσεις κύριον τὸν θεόν σου, ἐξ ὅλης τῆς<sup>e</sup> καρδίας σου, καὶ ἐξ<sup>f</sup> ὅλης τῆς ψυχῆς σου, καὶ ἐξ ὅλης τῆς ἰσχύος σου, καὶ ἐξ ὅλης τῆς διανοίας σου· καὶ τὸν πλησίον σου ὡς σεαυτόν.
<sup>28</sup> Εἶπεν δὲ αὐτῷ, Ὀρθῶς ἀπεκρίθης· τοῦτο ποίει, καὶ ζήσῃ.
<sup>29</sup> Ὁ δὲ θέλων δικαιοῦν<sup>g</sup> ἑαυτὸν εἶπεν πρὸς τὸν Ἰησοῦν, Καὶ τίς ἐστίν μου πλησίον;
<sup>30</sup> Ὑπολαβὼν δὲ<sup>h</sup> ὁ Ἰησοῦς εἶπεν, Ἄνθρωπός τις κατέβαινεν ἀπὸ Ἱερουσαλὴμ εἰς Ἰεριχώ, καὶ λῃσταῖς περιέπεσεν, οἳ καὶ ἐκδύσαντες αὐτὸν καὶ πληγὰς ἐπιθέντες ἀπῆλθον, ἀφέντες ἡμιθανῆ τυγχάνοντα.<sup>i</sup> 
<sup>31</sup> Κατὰ συγκυρίαν δὲ ἱερεύς τις κατέβαινεν ἐν τῇ ὁδῷ ἐκείνῃ· καὶ ἰδὼν αὐτὸν ἀντιπαρῆλθεν.
<sup>32</sup> Ὁμοίως δὲ καὶ Λευί̈της γενόμενος<sup>j</sup> κατὰ τὸν τόπον ἐλθὼν καὶ ἰδὼν ἀντιπαρῆλθεν.
<sup>33</sup> Σαμαρείτης<sup>k</sup> δέ τις ὁδεύων ἦλθεν κατ’ αὐτόν, καὶ ἰδὼν αὐτὸν<sup>l</sup> ἐσπλαγχνίσθη,
<sup>34</sup> καὶ προσελθὼν κατέδησεν τὰ τραύματα αὐτοῦ, ἐπιχέων ἔλαιον καὶ οἶνον· ἐπιβιβάσας δὲ αὐτὸν ἐπὶ τὸ ἴδιον κτῆνος, ἤγαγεν αὐτὸν εἰς πανδοχεῖον, καὶ ἐπεμελήθη αὐτοῦ.
<sup>35</sup> Καὶ ἐπὶ τὴν αὔριον ἐξελθών,<sup>m</sup> ἐκβαλὼν δύο<sup>n</sup> δηνάρια ἔδωκεν τῷ πανδοχεῖ, καὶ εἶπεν αὐτῷ,<sup>o</sup> Ἐπιμελήθητι αὐτοῦ· καὶ ὅ τι ἂν προσδαπανήσῃς, ἐγὼ ἐν τῷ ἐπανέρχεσθαί με ἀποδώσω σοι.
<sup>36</sup> Τίς οὖν<sup>p</sup> τούτων τῶν τριῶν πλησίον δοκεῖ σοι γεγονέναι τοῦ ἐμπεσόντος εἰς τοὺς λῃστάς;
<sup>37</sup> Ὁ δὲ εἶπεν, Ὁ ποιήσας τὸ ἔλεος μετ’ αὐτοῦ. Εἶπεν οὖν<sup>q</sup> αὐτῷ ὁ Ἰησοῦς, Πορεύου, καὶ σὺ ποίει ὁμοίως.

<sup>38</sup> Ἐγένετο<sup>r</sup> δὲ ἐν τῷ πορεύεσθαι αὐτούς, καὶ<sup>s</sup> αὐτὸς εἰσῆλθεν εἰς κώμην τινά· γυνὴ δέ τις ὀνόματι Μάρθα ὑπεδέξατο αὐτὸν εἰς<sup>t</sup> τὸν οἶκον αὐτῆς.
<sup>39</sup> Καὶ τῇδε ἦν ἀδελφὴ καλουμένη Μαρία,<sup>u</sup> ἣ καὶ παρακαθίσασα<sup>v</sup> παρὰ τοὺς πόδας τοῦ Ἰησοῦ<sup>w</sup> ἤκουεν τὸν λόγον αὐτοῦ.
<sup>40</sup> Ἡ δὲ Μάρθα περιεσπᾶτο περὶ πολλὴν διακονίαν· ἐπιστᾶσα δὲ εἶπεν, Κύριε, οὐ μέλει σοι ὅτι ἡ ἀδελφή μου μόνην με κατέλειπεν<sup>x</sup> διακονεῖν; Εἰπὲ οὖν αὐτῇ ἵνα μοι συναντιλάβηται.
<sup>41</sup> Ἀποκριθεὶς δὲ εἶπεν αὐτῇ ὁ Ἰησοῦς,<sup>y</sup> Μάρθα, Μάρθα, μεριμνᾷς καὶ τυρβάζῃ<sup>z</sup> περὶ πολλά·
<sup>42</sup> ἑνὸς δέ ἐστιν χρεία· Μαρία<sup>a</sup> δὲ τὴν ἀγαθὴν μερίδα ἐξελέξατο, ἥτις οὐκ ἀφαιρεθήσεται ἀπ’<sup>b</sup> αὐτῆς.

> - <sup>a</sup> 1. N καὶ ἑτέρους ἑβδομήκοντα ⇒ ἑτέρους ἑβδομήκοντα[δύο]
> - <sup>b</sup> 1. N ἀνὰ δύο ⇒ ἀνὰ δύο[δύο]
> - <sup>c</sup> 1. N ἔμελλεν ⇒ ἤμελλεν
> - <sup>d</sup> 2. N οὖν πρὸς ⇒ δὲ πρὸς
> - <sup>e</sup> 2. N ἐκβάλῃ ἐργάτας ⇒ ἐργάτας ἐκβάλῃ
> - <sup>f</sup> 3. N ἐγὼ ⇒ -
> - <sup>g</sup> 4. N βαλάντιον ⇒ βαλλάντιον
> - <sup>h</sup> 4. N μηδὲ ⇒ μὴ
> - <sup>i</sup> 5. N οἰκίαν εἰσέρχησθε ⇒ εἰσέλθητε οἰκίαν
> - <sup>j</sup> 6. N ᾖ ἐκεῖ ⇒ ἐκεῖ ᾖ
> - <sup>k</sup> 6. N ἐπαναπαύσεται ⇒ ἐπαναπαήσεται
> - <sup>l</sup> 6. N μήγε ⇒ μή γε
> - <sup>m</sup> 7. N ἐστίν ⇒ -
> - <sup>n</sup> 10. N εἰσέρχησθε ⇒ εἰσέλθητε
> - <sup>o</sup> 11. N ἀπομασσόμεθα ⇒ εἰς τοὺς πόδας ἀπομασσόμεθα
> - <sup>p</sup> 11. N ἐφ’ ὑμᾶς ⇒ -
> - <sup>q</sup> 13. N ἐγένοντο ⇒ ἐγενήθησαν
> - <sup>r</sup> 13. N καθήμεναι ⇒ καθήμενοι
> - <sup>s</sup> 15. N Καπερναούμ ἡ ⇒ Καφαρναούμ μὴ
> - <sup>t</sup> 15. N τοῦ οὐρανοῦ ὑψωθεῖσα ⇒ οὐρανοῦ ὑψωθήσῃ
> - <sup>u</sup> 15. N ᾍδου καταβιβασθήσῃ ⇒ τοῦ ᾍδου καταβήσῃ
> - <sup>v</sup> 17. N ἑβδομήκοντα ⇒ ἑβδομήκοντα[δύο]
> - <sup>w</sup> 19. N δίδωμι ⇒ δέδωκα
> - <sup>x</sup> 20. N ἐγράφη ⇒ ἐγγέγραπται
> - <sup>y</sup> 21. N τῷ πνεύματι ⇒ [ἐν]τῷ πνεύματι τῷ ἁγίῳ
> - <sup>z</sup> 21. N ὁ Ἰησοῦς ⇒ -
> - <sup>a</sup> 21. N ἐγένετο εὐδοκία ⇒ εὐδοκία ἐγένετο
> - <sup>b</sup> 22. N Καὶ στραφεὶς πρὸς τοὺς μαθητὰς εἶπεν ⇒ -
> - <sup>c</sup> 24. N εἶδον ⇒ εἶδαν
> - <sup>d</sup> 25. N καὶ λέγων ⇒ λέγων
> - <sup>e</sup> 27. N τῆς καρδίας ⇒ [τῆς]καρδίας
> - <sup>f</sup> 27. N ἐξ ὅλης τῆς ψυχῆς σου καὶ ἐξ ὅλης τῆς ἰσχύος σου καὶ ἐξ ὅλης τῆς διανοίας ⇒ ἐν ὅλῃ τῇ ψυχῇ σου καὶ ἐν ὅλῃ τῇ ἰσχύϊ σου καὶ ἐν ὅλῃ τῇ διανοίᾳ
> - <sup>g</sup> 29. N δικαιοῦν ⇒ δικαιῶσαι
> - <sup>h</sup> 30. N δὲ ⇒ -
> - <sup>i</sup> 30. N τυγχάνοντα ⇒ -
> - <sup>j</sup> 32. N γενόμενος ⇒ [γενόμενος]
> - <sup>k</sup> 33. N Σαμαρείτης ⇒ Σαμαρίτης
> - <sup>l</sup> 33. N αὐτὸν ἐσπλαγχνίσθη ⇒ ἐσπλαγχνίσθη
> - <sup>m</sup> 35. N ἐξελθών ⇒ -
> - <sup>n</sup> 35. N δύο δηνάρια ἔδωκεν ⇒ ἔδωκεν δύο δηνάρια
> - <sup>o</sup> 35. N αὐτῷ ⇒ -
> - <sup>p</sup> 36. N οὖν ⇒ -
> - <sup>q</sup> 37. N οὖν ⇒ δὲ
> - <sup>r</sup> 38. N Ἐγένετο δὲ ἐν ⇒ Ἐν δὲ
> - <sup>s</sup> 38. N καὶ ⇒ -
> - <sup>t</sup> 38. N εἰς τὸν οἶκον αὐτῆς ⇒ -
> - <sup>u</sup> 39. N Μαρία ἣ ⇒ Μαριάμ[ἣ]
> - <sup>v</sup> 39. N παρακαθίσασα παρὰ ⇒ παρακαθεσθεῖσα πρὸς
> - <sup>w</sup> 39. N Ἰησοῦ ⇒ κυρίου
> - <sup>x</sup> 40. N κατέλειπεν ⇒ κατέλιπεν
> - <sup>y</sup> 41. N Ἰησοῦς ⇒ κύριος
> - <sup>z</sup> 41. N τυρβάζῃ ⇒ θορυβάζῃ
> - <sup>a</sup> 42. N Μαρία δὲ ⇒ Μαριὰμ γὰρ
> - <sup>b</sup> 42. N ἀπ’ ⇒ -

## Chapter 11

<sup>1</sup> Καὶ ἐγένετο ἐν τῷ εἶναι αὐτὸν ἐν τόπῳ τινὶ προσευχόμενον, ὡς ἐπαύσατο, εἶπέν τις τῶν μαθητῶν αὐτοῦ πρὸς αὐτόν, Κύριε, δίδαξον ἡμᾶς προσεύχεσθαι, καθὼς καὶ Ἰωάννης ἐδίδαξεν τοὺς μαθητὰς αὐτοῦ.
<sup>2</sup> Εἶπεν δὲ αὐτοῖς, Ὅταν προσεύχησθε, λέγετε, Πάτερ ἡμῶν<sup>a</sup> ὁ ἐν τοῖς οὐρανοῖς, ἁγιασθήτω τὸ ὄνομά σου. Ἐλθέτω ἡ βασιλεία σου. Γενηθήτω<sup>b</sup> τὸ θέλημά σου, ὡς ἐν οὐρανῷ, καὶ ἐπὶ τῆς γῆς.
<sup>3</sup> Τὸν ἄρτον ἡμῶν τὸν ἐπιούσιον δίδου ἡμῖν τὸ καθ’ ἡμέραν.
<sup>4</sup> Καὶ ἄφες ἡμῖν τὰς ἁμαρτίας ἡμῶν, καὶ γὰρ αὐτοὶ ἀφίεμεν<sup>c</sup> παντὶ ὀφείλοντι ἡμῖν. Καὶ μὴ εἰσενέγκῃς ἡμᾶς εἰς πειρασμόν, ἀλλὰ<sup>d</sup> ῥῦσαι ἡμᾶς ἀπὸ τοῦ πονηροῦ.

<sup>5</sup> Καὶ εἶπεν πρὸς αὐτούς, Τίς ἐξ ὑμῶν ἕξει φίλον, καὶ πορεύσεται πρὸς αὐτὸν μεσονυκτίου, καὶ εἴπῃ αὐτῷ, Φίλε, χρῆσόν μοι τρεῖς ἄρτους,
<sup>6</sup> ἐπειδὴ φίλος παρεγένετο<sup>e</sup> ἐξ ὁδοῦ πρός με, καὶ οὐκ ἔχω ὃ παραθήσω αὐτῷ·
<sup>7</sup> κἀκεῖνος ἔσωθεν ἀποκριθεὶς εἴπῃ, Μή μοι κόπους πάρεχε· ἤδη ἡ θύρα κέκλεισται, καὶ τὰ παιδία μου μετ’ ἐμοῦ εἰς τὴν κοίτην εἰσίν· οὐ δύναμαι ἀναστὰς δοῦναί σοι.
<sup>8</sup> Λέγω ὑμῖν, εἰ καὶ οὐ δώσει αὐτῷ ἀναστάς, διὰ τὸ εἶναι αὐτοῦ<sup>f</sup> φίλον, διά γε τὴν ἀναίδειαν αὐτοῦ ἐγερθεὶς δώσει αὐτῷ ὅσον<sup>g</sup> χρῄζει.
<sup>9</sup> Κἀγὼ ὑμῖν λέγω, αἰτεῖτε, καὶ δοθήσεται ὑμῖν· ζητεῖτε, καὶ εὑρήσετε· κρούετε, καὶ ἀνοιγήσεται ὑμῖν.
<sup>10</sup> Πᾶς γὰρ ὁ αἰτῶν λαμβάνει· καὶ ὁ ζητῶν εὑρίσκει· καὶ τῷ κρούοντι ἀνοιγήσεται.<sup>h</sup> 
<sup>11</sup> Τίνα δὲ ὑμῶν<sup>i</sup> τὸν πατέρα αἰτήσει ὁ υἱὸς ἄρτον,<sup>j</sup> μὴ λίθον ἐπιδώσει αὐτῷ; Ἢ<sup>k</sup> καὶ ἰχθύν, μὴ ἀντὶ ἰχθύος ὄφιν ἐπιδώσει<sup>l</sup> αὐτῷ;
<sup>12</sup> Ἢ καὶ ἐὰν<sup>m</sup> αἰτήσῃ ᾠόν, μὴ ἐπιδώσει αὐτῷ σκορπίον;
<sup>13</sup> Εἰ οὖν ὑμεῖς πονηροὶ ὑπάρχοντες οἴδατε δόματα ἀγαθὰ διδόναι τοῖς τέκνοις ὑμῶν, πόσῳ μᾶλλον ὁ πατὴρ ὁ<sup>n</sup> ἐξ οὐρανοῦ δώσει πνεῦμα ἅγιον τοῖς αἰτοῦσιν αὐτόν;

<sup>14</sup> Καὶ ἦν ἐκβάλλων δαιμόνιον, καὶ<sup>o</sup> αὐτὸ ἦν κωφόν. Ἐγένετο δέ, τοῦ δαιμονίου ἐξελθόντος, ἐλάλησεν ὁ κωφός· καὶ ἐθαύμασαν οἱ ὄχλοι.
<sup>15</sup> Τινὲς δὲ ἐξ αὐτῶν εἶπον, Ἐν Βεελζεβοὺλ ἄρχοντι<sup>p</sup> τῶν δαιμονίων ἐκβάλλει τὰ δαιμόνια.
<sup>16</sup> Ἕτεροι δὲ πειράζοντες σημεῖον παρ’<sup>q</sup> αὐτοῦ ἐζήτουν ἐξ οὐρανοῦ.
<sup>17</sup> Αὐτὸς δὲ εἰδὼς αὐτῶν τὰ διανοήματα εἶπεν αὐτοῖς, Πᾶσα βασιλεία ἐφ’ ἑαυτὴν διαμερισθεῖσα ἐρημοῦται· καὶ οἶκος ἐπὶ οἶκον, πίπτει.
<sup>18</sup> Εἰ δὲ καὶ ὁ Σατανᾶς ἐφ’ ἑαυτὸν διεμερίσθη, πῶς σταθήσεται ἡ βασιλεία αὐτοῦ; Ὅτι λέγετε ἐν Βεελζεβοὺλ ἐκβάλλειν με τὰ δαιμόνια.
<sup>19</sup> Εἰ δὲ ἐγὼ ἐν Βεελζεβοὺλ ἐκβάλλω τὰ δαιμόνια, οἱ υἱοὶ ὑμῶν ἐν τίνι ἐκβάλλουσιν; Διὰ τοῦτο κριταὶ<sup>r</sup> ὑμῶν αὐτοὶ ἔσονται.
<sup>20</sup> Εἰ δὲ ἐν δακτύλῳ θεοῦ ἐκβάλλω<sup>s</sup> τὰ δαιμόνια, ἄρα ἔφθασεν ἐφ’ ὑμᾶς ἡ βασιλεία τοῦ θεοῦ.
<sup>21</sup> Ὅταν ὁ ἰσχυρὸς καθωπλισμένος φυλάσσῃ τὴν ἑαυτοῦ αὐλήν, ἐν εἰρήνῃ ἐστὶν τὰ ὑπάρχοντα αὐτοῦ·
<sup>22</sup> ἐπὰν δὲ ὁ<sup>t</sup> ἰσχυρότερος αὐτοῦ ἐπελθὼν νικήσῃ αὐτόν, τὴν πανοπλίαν αὐτοῦ αἴρει ἐφ’ ᾗ ἐπεποίθει, καὶ τὰ σκῦλα αὐτοῦ διαδίδωσιν.
<sup>23</sup> Ὁ μὴ ὢν μετ’ ἐμοῦ κατ’ ἐμοῦ ἐστιν· καὶ ὁ μὴ συνάγων μετ’ ἐμοῦ σκορπίζει.
<sup>24</sup> Ὅταν τὸ ἀκάθαρτον πνεῦμα ἐξέλθῃ ἀπὸ τοῦ ἀνθρώπου, διέρχεται δι’ ἀνύδρων τόπων, ζητοῦν ἀνάπαυσιν· καὶ μὴ εὑρίσκον λέγει,<sup>u</sup> Ὑποστρέψω εἰς τὸν οἶκόν μου ὅθεν ἐξῆλθον.
<sup>25</sup> Καὶ ἐλθὸν εὑρίσκει σεσαρωμένον καὶ κεκοσμημένον.
<sup>26</sup> Τότε πορεύεται καὶ παραλαμβάνει ἑπτὰ<sup>v</sup> ἕτερα πνεύματα πονηρότερα ἑαυτοῦ, καὶ<sup>w</sup> ἐλθόντα κατοικεῖ ἐκεῖ· καὶ γίνεται τὰ ἔσχατα τοῦ ἀνθρώπου ἐκείνου χείρονα τῶν πρώτων.

<sup>27</sup> Ἐγένετο δὲ ἐν τῷ λέγειν αὐτὸν ταῦτα, ἐπάρασά τις γυνὴ<sup>x</sup> φωνὴν ἐκ τοῦ ὄχλου εἶπεν αὐτῷ, Μακαρία ἡ κοιλία ἡ βαστάσασά σε, καὶ μαστοὶ οὓς ἐθήλασας.
<sup>28</sup> Αὐτὸς δὲ εἶπεν, Μενοῦνγε<sup>y</sup> μακάριοι οἱ ἀκούοντες τὸν λόγον τοῦ θεοῦ καὶ φυλάσσοντες αὐτόν.<sup>z</sup> 

<sup>29</sup> Τῶν δὲ ὄχλων ἐπαθροιζομένων ἤρξατο λέγειν, Ἡ γενεὰ αὕτη πονηρά<sup>a</sup> ἐστιν· σημεῖον ἐπιζητεῖ,<sup>b</sup> καὶ σημεῖον οὐ δοθήσεται αὐτῇ, εἰ μὴ τὸ σημεῖον Ἰωνᾶ τοῦ<sup>c</sup> προφήτου.
<sup>30</sup> Καθὼς γὰρ ἐγένετο Ἰωνᾶς σημεῖον<sup>d</sup> τοῖς Νινευί̈ταις, οὕτως ἔσται καὶ ὁ υἱὸς τοῦ ἀνθρώπου τῇ γενεᾷ ταύτῃ.
<sup>31</sup> Βασίλισσα νότου ἐγερθήσεται ἐν τῇ κρίσει μετὰ τῶν ἀνδρῶν τῆς γενεᾶς ταύτης, καὶ κατακρινεῖ αὐτούς· ὅτι ἦλθεν ἐκ τῶν περάτων τῆς γῆς ἀκοῦσαι τὴν σοφίαν Σολομῶνος, καὶ ἰδού, πλεῖον Σολομῶνος ὧδε.
<sup>32</sup> Ἄνδρες Νινευὶ̈<sup>e</sup> ἀναστήσονται ἐν τῇ κρίσει μετὰ τῆς γενεᾶς ταύτης καὶ κατακρινοῦσιν αὐτήν· ὅτι μετενόησαν εἰς τὸ κήρυγμα Ἰωνᾶ, καὶ ἰδού, πλεῖον Ἰωνᾶ ὧδε.

<sup>33</sup> Οὐδεὶς δὲ<sup>f</sup> λύχνον ἅψας εἰς κρύπτην τίθησιν, οὐδὲ<sup>g</sup> ὑπὸ τὸν μόδιον, ἀλλ’ ἐπὶ τὴν λυχνίαν, ἵνα οἱ εἰσπορευόμενοι τὸ φέγγος<sup>h</sup> βλέπωσιν.
<sup>34</sup> Ὁ λύχνος τοῦ σώματός ἐστιν ὁ ὀφθαλμός·<sup>i</sup> ὅταν οὖν<sup>j</sup> ὁ ὀφθαλμός σου ἁπλοῦς ᾖ, καὶ ὅλον τὸ σῶμά σου φωτεινόν ἐστιν· ἐπὰν δὲ πονηρὸς ᾖ, καὶ τὸ σῶμά σου σκοτεινόν.
<sup>35</sup> Σκόπει οὖν μὴ τὸ φῶς τὸ ἐν σοὶ σκότος ἐστίν.
<sup>36</sup> Εἰ οὖν τὸ σῶμά σου ὅλον φωτεινόν, μὴ ἔχον τι<sup>k</sup> μέρος σκοτεινόν, ἔσται φωτεινὸν ὅλον, ὡς ὅταν ὁ λύχνος τῇ ἀστραπῇ φωτίζῃ σε.

<sup>37</sup> Ἐν δὲ τῷ λαλῆσαι, ἠρώτα<sup>l</sup> αὐτὸν Φαρισαῖός τις ὅπως ἀριστήσῃ παρ’ αὐτῷ· εἰσελθὼν δὲ ἀνέπεσεν.
<sup>38</sup> Ὁ δὲ Φαρισαῖος ἰδὼν ἐθαύμασεν ὅτι οὐ πρῶτον ἐβαπτίσθη πρὸ τοῦ ἀρίστου.
<sup>39</sup> Εἶπεν δὲ ὁ κύριος πρὸς αὐτόν, Νῦν ὑμεῖς οἱ Φαρισαῖοι τὸ ἔξωθεν τοῦ ποτηρίου καὶ τοῦ πίνακος καθαρίζετε, τὸ δὲ ἔσωθεν ὑμῶν γέμει ἁρπαγῆς καὶ πονηρίας.
<sup>40</sup> Ἄφρονες, οὐχ ὁ ποιήσας τὸ ἔξωθεν καὶ τὸ ἔσωθεν ἐποίησεν;
<sup>41</sup> Πλὴν τὰ ἐνόντα δότε ἐλεημοσύνην· καὶ ἰδού, πάντα καθαρὰ ὑμῖν ἐστιν.

<sup>42</sup> Ἀλλ’<sup>m</sup> οὐαὶ ὑμῖν τοῖς Φαρισαίοις, ὅτι ἀποδεκατοῦτε τὸ ἡδύοσμον καὶ τὸ πήγανον καὶ πᾶν λάχανον, καὶ παρέρχεσθε τὴν κρίσιν καὶ τὴν ἀγάπην τοῦ θεοῦ· ταῦτα ἔδει<sup>n</sup> ποιῆσαι, κἀκεῖνα μὴ ἀφιέναι.<sup>o</sup> 
<sup>43</sup> Οὐαὶ ὑμῖν τοῖς Φαρισαίοις, ὅτι ἀγαπᾶτε τὴν πρωτοκαθεδρίαν ἐν ταῖς συναγωγαῖς, καὶ τοὺς ἀσπασμοὺς ἐν ταῖς ἀγοραῖς.
<sup>44</sup> Οὐαὶ ὑμῖν, γραμματεῖς<sup>p</sup> καὶ Φαρισαῖοι, ὑποκριταί, ὅτι ἐστὲ ὡς τὰ μνημεῖα τὰ ἄδηλα, καὶ οἱ ἄνθρωποι περιπατοῦντες<sup>q</sup> ἐπάνω οὐκ οἴδασιν.

<sup>45</sup> Ἀποκριθεὶς δέ τις τῶν νομικῶν λέγει αὐτῷ, Διδάσκαλε, ταῦτα λέγων καὶ ἡμᾶς ὑβρίζεις.
<sup>46</sup> Ὁ δὲ εἶπεν, Καὶ ὑμῖν τοῖς νομικοῖς οὐαί, ὅτι φορτίζετε τοὺς ἀνθρώπους φορτία δυσβάστακτα, καὶ αὐτοὶ ἑνὶ τῶν δακτύλων ὑμῶν οὐ προσψαύετε τοῖς φορτίοις.
<sup>47</sup> Οὐαὶ ὑμῖν, ὅτι οἰκοδομεῖτε τὰ μνημεῖα τῶν προφητῶν, οἱ δὲ πατέρες ὑμῶν ἀπέκτειναν αὐτούς.
<sup>48</sup> Ἄρα μαρτυρεῖτε<sup>r</sup> καὶ συνευδοκεῖτε τοῖς ἔργοις τῶν πατέρων ὑμῶν· ὅτι αὐτοὶ μὲν ἀπέκτειναν αὐτούς, ὑμεῖς δὲ οἰκοδομεῖτε αὐτῶν<sup>s</sup> τὰ μνημεῖα.
<sup>49</sup> Διὰ τοῦτο καὶ ἡ σοφία τοῦ θεοῦ εἶπεν, Ἀποστελῶ εἰς αὐτοὺς προφήτας καὶ ἀποστόλους, καὶ ἐξ αὐτῶν ἀποκτενοῦσιν καὶ ἐκδιώξουσιν·<sup>t</sup> 
<sup>50</sup> ἵνα ἐκζητηθῇ τὸ αἷμα πάντων τῶν προφητῶν τὸ ἐκχυνόμενον<sup>u</sup> ἀπὸ καταβολῆς κόσμου ἀπὸ τῆς γενεᾶς ταύτης,
<sup>51</sup> ἀπὸ τοῦ<sup>v</sup> αἵματος Ἄβελ ἕως τοῦ<sup>w</sup> αἵματος Ζαχαρίου τοῦ ἀπολομένου μεταξὺ τοῦ θυσιαστηρίου καὶ τοῦ οἴκου. Ναί, λέγω ὑμῖν, ἐκζητηθήσεται ἀπὸ τῆς γενεᾶς ταύτης.
<sup>52</sup> Οὐαὶ ὑμῖν τοῖς νομικοῖς, ὅτι ἤρατε τὴν κλεῖδα τῆς γνώσεως· αὐτοὶ οὐκ εἰσήλθετε,<sup>x</sup> καὶ τοὺς εἰσερχομένους ἐκωλύσατε.

<sup>53</sup> Λέγοντος<sup>y</sup> δὲ αὐτοῦ ταῦτα πρὸς αὐτούς, ἤρξαντο οἱ γραμματεῖς καὶ οἱ Φαρισαῖοι δεινῶς ἐνέχειν, καὶ ἀποστοματίζειν αὐτὸν περὶ πλειόνων,
<sup>54</sup> ἐνεδρεύοντες αὐτόν, ζητοῦντες<sup>z</sup> θηρεῦσαί τι ἐκ τοῦ στόματος αὐτοῦ, ἵνα<sup>a</sup> κατηγορήσωσιν αὐτοῦ.

> - <sup>a</sup> 2. N ἡμῶν ὁ ἐν τοῖς οὐρανοῖς ⇒ -
> - <sup>b</sup> 2. N Γενηθήτω τὸ θέλημά σου ὡς ἐν οὐρανῷ καὶ ἐπὶ τῆς γῆς ⇒ -
> - <sup>c</sup> 4. N ἀφίεμεν ⇒ ἀφίομεν
> - <sup>d</sup> 4. N ἀλλὰ ῥῦσαι ἡμᾶς ἀπὸ τοῦ πονηροῦ ⇒ -
> - <sup>e</sup> 6. N φίλος ⇒ φίλος μου
> - <sup>f</sup> 8. N αὐτοῦ φίλον ⇒ φίλον αὐτοῦ
> - <sup>g</sup> 8. N ὅσον ⇒ ὅσων
> - <sup>h</sup> 10. N ἀνοιγήσεται ⇒ ἀνοιγ[ής]εται
> - <sup>i</sup> 11. N ὑμῶν ⇒ ἐξ ὑμῶν
> - <sup>j</sup> 11. N ἄρτον μὴ λίθον ἐπιδώσει αὐτῷ ⇒ -
> - <sup>k</sup> 11. N Ἢ καὶ ἰχθύν μὴ ⇒ ἰχθύν καὶ
> - <sup>l</sup> 11. N ἐπιδώσει αὐτῷ ⇒ αὐτῷ ἐπιδώσει
> - <sup>m</sup> 12. N ἐὰν αἰτήσῃ ᾠόν μὴ ⇒ αἰτήσει ᾠόν
> - <sup>n</sup> 13. N ὁ ἐξ ⇒ [ὁ]ἐξ
> - <sup>o</sup> 14. N καὶ αὐτὸ ἦν ⇒ [καὶ αὐτὸ ἦν]
> - <sup>p</sup> 15. N ἄρχοντι ⇒ τῷ ἄρχοντι
> - <sup>q</sup> 16. N παρ’ αὐτοῦ ἐζήτουν ἐξ οὐρανοῦ ⇒ ἐξ οὐρανοῦ ἐζήτουν παρ’ αὐτοῦ
> - <sup>r</sup> 19. N κριταὶ ὑμῶν αὐτοὶ ⇒ αὐτοὶ ὑμῶν κριταὶ
> - <sup>s</sup> 20. N ἐκβάλλω ⇒ [ἐγὼ]ἐκβάλλω
> - <sup>t</sup> 22. N ὁ ⇒ -
> - <sup>u</sup> 24. N λέγει ⇒ [τότε]λέγει
> - <sup>v</sup> 26. N ἑπτὰ ἕτερα ⇒ ἕτερα
> - <sup>w</sup> 26. N καὶ ἐλθόντα ⇒ ἑπτά καὶ εἰσελθόντα
> - <sup>x</sup> 27. N γυνὴ φωνὴν ⇒ φωνὴν γυνὴ
> - <sup>y</sup> 28. N Μενοῦνγε ⇒ Μενοῦν
> - <sup>z</sup> 28. N αὐτόν ⇒ -
> - <sup>a</sup> 29. N πονηρά ⇒ γενεὰ πονηρά
> - <sup>b</sup> 29. N ἐπιζητεῖ ⇒ ζητεῖ
> - <sup>c</sup> 29. N τοῦ προφήτου ⇒ -
> - <sup>d</sup> 30. N σημεῖον τοῖς Νινευί ̈ ταις ⇒ τοῖς Νινευίταις σημεῖον
> - <sup>e</sup> 32. B Νινευὶ ̈ ⇒ Νινευῖται
> - <sup>f</sup> 33. N δὲ ⇒ -
> - <sup>g</sup> 33. N οὐδὲ ὑπὸ τὸν μόδιον ⇒ [οὐδὲ ὑπὸ τὸν μόδιον]
> - <sup>h</sup> 33. N φέγγος ⇒ φῶς
> - <sup>i</sup> 34. N ἐστιν ὁ ὀφθαλμός ⇒ ἐστιν ὁ ὀφθαλμός σου
> - <sup>j</sup> 34. N οὖν ⇒ -
> - <sup>k</sup> 36. N τι μέρος ⇒ μέρος τι
> - <sup>l</sup> 37. N ἠρώτα αὐτὸν Φαρισαῖός τις ⇒ ἐρωτᾷ αὐτὸν Φαρισαῖος
> - <sup>m</sup> 42. N Ἀλλ’ ⇒ Ἀλλὰ
> - <sup>n</sup> 42. N ἔδει ⇒ δὲ ἔδει
> - <sup>o</sup> 42. N ἀφιέναι ⇒ παρεῖναι
> - <sup>p</sup> 44. N γραμματεῖς καὶ Φαρισαῖοι ὑποκριταί ⇒ -
> - <sup>q</sup> 44. N περιπατοῦντες ⇒ [οἱ]περιπατοῦντες
> - <sup>r</sup> 48. N μαρτυρεῖτε ⇒ μάρτυρές ἐστε
> - <sup>s</sup> 48. N αὐτῶν τὰ μνημεῖα ⇒ -
> - <sup>t</sup> 49. N ἐκδιώξουσιν ⇒ διώξουσιν
> - <sup>u</sup> 50. N ἐκχυνόμενον ⇒ ἐκκεχυμένον
> - <sup>v</sup> 51. N ἀπὸ τοῦ ⇒ ἀπὸ
> - <sup>w</sup> 51. N ἕως τοῦ ⇒ ἕως
> - <sup>x</sup> 52. N εἰσήλθετε ⇒ εἰσήλθατε
> - <sup>y</sup> 53. N Λέγοντος δὲ αὐτοῦ ταῦτα πρὸς αὐτούς ⇒ Κἀκεῖθεν ἐξελθόντος αὐτοῦ
> - <sup>z</sup> 54. N ζητοῦντες ⇒ -
> - <sup>a</sup> 54. N ἵνα κατηγορήσωσιν αὐτοῦ ⇒ -

## Chapter 12

<sup>1</sup> Ἐν οἷς ἐπισυναχθεισῶν τῶν μυριάδων τοῦ ὄχλου, ὥστε καταπατεῖν ἀλλήλους, ἤρξατο λέγειν πρὸς τοὺς μαθητὰς αὐτοῦ πρῶτον, Προσέχετε ἑαυτοῖς ἀπὸ τῆς ζύμης τῶν<sup>a</sup> Φαρισαίων, ἥτις ἐστὶν ὑπόκρισις.
<sup>2</sup> Οὐδὲν δὲ συγκεκαλυμμένον ἐστὶν ὃ οὐκ ἀποκαλυφθήσεται, καὶ κρυπτὸν ὃ οὐ γνωσθήσεται.
<sup>3</sup> Ἀνθ’ ὧν ὅσα ἐν τῇ σκοτίᾳ εἴπατε, ἐν τῷ φωτὶ ἀκουσθήσεται· καὶ ὃ πρὸς τὸ οὖς ἐλαλήσατε ἐν τοῖς ταμείοις, κηρυχθήσεται ἐπὶ τῶν δωμάτων.
<sup>4</sup> Λέγω δὲ ὑμῖν τοῖς φίλοις μου, Μὴ φοβηθῆτε ἀπὸ τῶν ἀποκτενόντων<sup>b</sup> τὸ σῶμα, καὶ μετὰ ταῦτα μὴ ἐχόντων περισσότερόν τι ποιῆσαι.
<sup>5</sup> Ὑποδείξω δὲ ὑμῖν τίνα φοβηθῆτε· φοβήθητε τὸν μετὰ τὸ ἀποκτεῖναι ἐξουσίαν<sup>c</sup> ἔχοντα ἐμβαλεῖν εἰς τὴν γέενναν· ναί, λέγω ὑμῖν, τοῦτον φοβήθητε.
<sup>6</sup> Οὐχὶ πέντε στρουθία πωλεῖται<sup>d</sup> ἀσσαρίων δύο; Καὶ ἓν ἐξ αὐτῶν οὐκ ἔστιν ἐπιλελησμένον ἐνώπιον τοῦ θεοῦ.
<sup>7</sup> Ἀλλὰ καὶ αἱ τρίχες τῆς κεφαλῆς ὑμῶν πᾶσαι ἠρίθμηνται. Μὴ οὖν<sup>e</sup> φοβεῖσθε· πολλῶν στρουθίων διαφέρετε.
<sup>8</sup> Λέγω δὲ ὑμῖν, Πᾶς ὃς ἂν ὁμολογήσῃ ἐν ἐμοὶ ἔμπροσθεν τῶν ἀνθρώπων, καὶ ὁ υἱὸς τοῦ ἀνθρώπου ὁμολογήσει ἐν αὐτῷ ἔμπροσθεν τῶν ἀγγέλων τοῦ θεοῦ·
<sup>9</sup> ὁ δὲ ἀρνησάμενός με ἐνώπιον τῶν ἀνθρώπων ἀπαρνηθήσεται ἐνώπιον τῶν ἀγγέλων τοῦ θεοῦ.
<sup>10</sup> Καὶ πᾶς ὃς ἐρεῖ λόγον εἰς τὸν υἱὸν τοῦ ἀνθρώπου, ἀφεθήσεται αὐτῷ· τῷ δὲ εἰς τὸ ἅγιον πνεῦμα βλασφημήσαντι οὐκ ἀφεθήσεται.
<sup>11</sup> Ὅταν δὲ προσφέρωσιν<sup>f</sup> ὑμᾶς ἐπὶ τὰς συναγωγὰς καὶ τὰς ἀρχὰς καὶ τὰς ἐξουσίας, μὴ μεριμνᾶτε<sup>g</sup> πῶς ἢ τί ἀπολογήσησθε, ἢ τί εἴπητε·
<sup>12</sup> τὸ γὰρ ἅγιον πνεῦμα διδάξει ὑμᾶς ἐν αὐτῇ τῇ ὥρᾳ, ἃ δεῖ εἰπεῖν.

<sup>13</sup> Εἶπεν δέ τις αὐτῷ<sup>h</sup> ἐκ τοῦ ὄχλου, Διδάσκαλε, εἰπὲ τῷ ἀδελφῷ μου μερίσασθαι μετ’ ἐμοῦ τὴν κληρονομίαν.
<sup>14</sup> Ὁ δὲ εἶπεν αὐτῷ, Ἄνθρωπε, τίς με κατέστησεν δικαστὴν<sup>i</sup> ἢ μεριστὴν ἐφ’ ὑμᾶς;
<sup>15</sup> Εἶπεν δὲ πρὸς αὐτούς, Ὁρᾶτε καὶ φυλάσσεσθε ἀπὸ τῆς<sup>j</sup> πλεονεξίας· ὅτι οὐκ ἐν τῷ περισσεύειν τινὶ ἡ ζωὴ αὐτῷ<sup>k</sup> ἐστὶν ἐκ τῶν ὑπαρχόντων αὐτοῦ.<sup>l</sup> 
<sup>16</sup> Εἶπεν δὲ παραβολὴν πρὸς αὐτούς, λέγων, Ἀνθρώπου τινὸς πλουσίου εὐφόρησεν ἡ χώρα·
<sup>17</sup> καὶ διελογίζετο ἐν ἑαυτῷ λέγων, Τί ποιήσω, ὅτι οὐκ ἔχω ποῦ συνάξω τοὺς καρπούς μου;
<sup>18</sup> Καὶ εἶπεν, Τοῦτο ποιήσω· καθελῶ μου τὰς ἀποθήκας, καὶ μείζονας οἰκοδομήσω, καὶ συνάξω ἐκεῖ πάντα τὰ<sup>m</sup> γενήματά μου καὶ τὰ ἀγαθά μου.
<sup>19</sup> Καὶ ἐρῶ τῇ ψυχῇ μου, Ψυχή, ἔχεις πολλὰ ἀγαθὰ κείμενα εἰς ἔτη πολλά· ἀναπαύου, φάγε, πίε, εὐφραίνου.
<sup>20</sup> Εἶπεν δὲ αὐτῷ ὁ θεός, Ἄφρον,<sup>n</sup> ταύτῃ τῇ νυκτὶ τὴν ψυχήν σου ἀπαιτοῦσιν ἀπὸ σοῦ· ἃ δὲ ἡτοίμασας, τίνι ἔσται;
<sup>21</sup> Οὕτως ὁ θησαυρίζων ἑαυτῷ, καὶ μὴ εἰς θεὸν πλουτῶν.

<sup>22</sup> Εἶπεν δὲ πρὸς τοὺς μαθητὰς αὐτοῦ,<sup>o</sup> Διὰ τοῦτο ὑμῖν<sup>p</sup> λέγω, μὴ μεριμνᾶτε τῇ ψυχῇ ὑμῶν,<sup>q</sup> τί φάγητε· μηδὲ τῷ σώματι, τί ἐνδύσησθε.
<sup>23</sup> Ἡ ψυχὴ<sup>r</sup> πλεῖόν ἐστιν τῆς τροφῆς, καὶ τὸ σῶμα τοῦ ἐνδύματος.
<sup>24</sup> Κατανοήσατε τοὺς κόρακας, ὅτι οὐ σπείρουσιν, οὐδὲ θερίζουσιν, οἷς οὐκ ἔστιν ταμεῖον οὐδὲ ἀποθήκη, καὶ ὁ θεὸς τρέφει αὐτούς· πόσῳ μᾶλλον ὑμεῖς διαφέρετε τῶν πετεινῶν;
<sup>25</sup> Τίς δὲ ἐξ ὑμῶν μεριμνῶν δύναται προσθεῖναι<sup>s</sup> ἐπὶ τὴν ἡλικίαν αὐτοῦ πῆχυν<sup>t</sup> ἕνα;
<sup>26</sup> Εἰ οὖν οὔτε<sup>u</sup> ἐλάχιστον δύνασθε, τί περὶ τῶν λοιπῶν μεριμνᾶτε;
<sup>27</sup> Κατανοήσατε τὰ κρίνα πῶς αὐξάνει· οὐ κοπιᾷ, οὐδὲ νήθει· λέγω δὲ ὑμῖν, οὐδὲ Σολομὼν ἐν πάσῃ τῇ δόξῃ αὐτοῦ περιεβάλετο ὡς ἓν τούτων.
<sup>28</sup> Εἰ δὲ τὸν<sup>v</sup> χόρτον ἐν τῷ ἀγρῷ σήμερον ὄντα, καὶ αὔριον εἰς κλίβανον βαλλόμενον, ὁ θεὸς οὕτως ἀμφιέννυσιν,<sup>w</sup> πόσῳ μᾶλλον ὑμᾶς, ὀλιγόπιστοι;
<sup>29</sup> Καὶ ὑμεῖς μὴ ζητεῖτε τί φάγητε, ἢ<sup>x</sup> τί πίητε· καὶ μὴ μετεωρίζεσθε.
<sup>30</sup> Ταῦτα γὰρ πάντα τὰ ἔθνη τοῦ κόσμου ἐπιζητεῖ·<sup>y</sup> ὑμῶν δὲ ὁ πατὴρ οἶδεν ὅτι χρῄζετε τούτων.
<sup>31</sup> Πλὴν ζητεῖτε τὴν βασιλείαν τοῦ<sup>z</sup> θεοῦ, καὶ ταῦτα πάντα προστεθήσεται ὑμῖν.
<sup>32</sup> Μὴ φοβοῦ, τὸ μικρὸν ποίμνιον· ὅτι εὐδόκησεν ὁ πατὴρ ὑμῶν δοῦναι ὑμῖν τὴν βασιλείαν.
<sup>33</sup> Πωλήσατε τὰ ὑπάρχοντα ὑμῶν καὶ δότε ἐλεημοσύνην. Ποιήσατε ἑαυτοῖς βαλάντια<sup>a</sup> μὴ παλαιούμενα, θησαυρὸν ἀνέκλειπτον ἐν τοῖς οὐρανοῖς, ὅπου κλέπτης οὐκ ἐγγίζει, οὐδὲ σὴς διαφθείρει·
<sup>34</sup> ὅπου γάρ ἐστιν ὁ θησαυρὸς ὑμῶν, ἐκεῖ καὶ ἡ καρδία ὑμῶν ἔσται.

<sup>35</sup> Ἔστωσαν ὑμῶν αἱ ὀσφύες περιεζωσμέναι, καὶ οἱ λύχνοι καιόμενοι·
<sup>36</sup> καὶ ὑμεῖς ὅμοιοι ἀνθρώποις προσδεχομένοις τὸν κύριον ἑαυτῶν, πότε ἀναλύσῃ ἐκ τῶν γάμων, ἵνα, ἐλθόντος καὶ κρούσαντος, εὐθέως ἀνοίξωσιν αὐτῷ.
<sup>37</sup> Μακάριοι οἱ δοῦλοι ἐκεῖνοι, οὓς ἐλθὼν ὁ κύριος εὑρήσει γρηγοροῦντας· ἀμὴν λέγω ὑμῖν ὅτι περιζώσεται καὶ ἀνακλινεῖ αὐτούς, καὶ παρελθὼν διακονήσει αὐτοῖς.
<sup>38</sup> Καὶ<sup>b</sup> ἐὰν ἔλθῃ ἐν τῇ δευτέρᾳ φυλακῇ, καὶ ἐν τῇ τρίτῃ φυλακῇ ἔλθῃ, καὶ εὕρῃ οὕτως, μακάριοί εἰσιν οἱ<sup>c</sup> δοῦλοι ἐκεῖνοι.
<sup>39</sup> Τοῦτο δὲ γινώσκετε, ὅτι εἰ ᾔδει ὁ οἰκοδεσπότης ποίᾳ ὥρᾳ ὁ κλέπτης ἔρχεται, ἐγρηγόρησεν<sup>d</sup> ἄν, καὶ οὐκ ἂν ἀφῆκεν διορυγῆναι<sup>e</sup> τὸν οἶκον αὐτοῦ.
<sup>40</sup> Καὶ ὑμεῖς οὖν<sup>f</sup> γίνεσθε ἕτοιμοι· ὅτι ᾗ ὥρᾳ οὐ δοκεῖτε ὁ υἱὸς τοῦ ἀνθρώπου ἔρχεται.

<sup>41</sup> Εἶπεν δὲ αὐτῷ<sup>g</sup> ὁ Πέτρος, Κύριε, πρὸς ἡμᾶς τὴν παραβολὴν ταύτην λέγεις, ἢ καὶ πρὸς πάντας;
<sup>42</sup> Εἶπεν<sup>h</sup> δὲ ὁ κύριος, Τίς ἄρα ἐστὶν ὁ πιστὸς οἰκονόμος καὶ<sup>i</sup> φρόνιμος, ὃν καταστήσει ὁ κύριος ἐπὶ τῆς θεραπείας αὐτοῦ, τοῦ διδόναι ἐν καιρῷ τὸ<sup>j</sup> σιτομέτριον;
<sup>43</sup> Μακάριος ὁ δοῦλος ἐκεῖνος, ὃν ἐλθὼν ὁ κύριος αὐτοῦ εὑρήσει ποιοῦντα οὕτως.
<sup>44</sup> Ἀληθῶς λέγω ὑμῖν ὅτι ἐπὶ πᾶσιν τοῖς ὑπάρχουσιν αὐτοῦ καταστήσει αὐτόν.
<sup>45</sup> Ἐὰν δὲ εἴπῃ ὁ δοῦλος ἐκεῖνος ἐν τῇ καρδίᾳ αὐτοῦ, Χρονίζει ὁ κύριός μου ἔρχεσθαι, καὶ ἄρξηται τύπτειν τοὺς παῖδας καὶ τὰς παιδίσκας, ἐσθίειν τε καὶ πίνειν καὶ μεθύσκεσθαι·
<sup>46</sup> ἥξει ὁ κύριος τοῦ δούλου ἐκείνου ἐν ἡμέρᾳ ᾗ οὐ προσδοκᾷ, καὶ ἐν ὥρᾳ ᾗ οὐ γινώσκει, καὶ διχοτομήσει αὐτόν, καὶ τὸ μέρος αὐτοῦ μετὰ τῶν ἀπίστων θήσει.
<sup>47</sup> Ἐκεῖνος δὲ ὁ δοῦλος ὁ γνοὺς τὸ θέλημα τοῦ κυρίου ἑαυτοῦ,<sup>k</sup> καὶ μὴ ἑτοιμάσας μηδὲ<sup>l</sup> ποιήσας πρὸς τὸ θέλημα αὐτοῦ, δαρήσεται πολλάς·
<sup>48</sup> ὁ δὲ μὴ γνούς, ποιήσας δὲ ἄξια πληγῶν, δαρήσεται ὀλίγας. Παντὶ δὲ ᾧ ἐδόθη πολύ, πολὺ ζητηθήσεται παρ’ αὐτοῦ· καὶ ᾧ παρέθεντο πολύ, περισσότερον αἰτήσουσιν αὐτόν.

<sup>49</sup> Πῦρ ἦλθον βαλεῖν εἰς<sup>m</sup> τὴν γῆν, καὶ τί θέλω εἰ ἤδη ἀνήφθη;
<sup>50</sup> Βάπτισμα δὲ ἔχω βαπτισθῆναι, καὶ πῶς συνέχομαι ἕως οὗ<sup>n</sup> τελεσθῇ.
<sup>51</sup> Δοκεῖτε ὅτι εἰρήνην παρεγενόμην δοῦναι ἐν τῇ γῇ; Οὐχί, λέγω ὑμῖν, ἀλλ’ ἢ διαμερισμόν.
<sup>52</sup> Ἔσονται γὰρ ἀπὸ τοῦ νῦν πέντε ἐν οἴκῳ<sup>o</sup> ἑνὶ διαμεμερισμένοι, τρεῖς ἐπὶ δυσίν, καὶ δύο ἐπὶ τρισίν.
<sup>53</sup> Διαμερισθήσεται<sup>p</sup> πατὴρ ἐπὶ υἱῷ, καὶ υἱὸς ἐπὶ πατρί· μήτηρ ἐπὶ θυγατρί,<sup>q</sup> καὶ θυγάτηρ ἐπὶ μητρί·<sup>r</sup> πενθερὰ ἐπὶ τὴν νύμφην αὐτῆς, καὶ νύμφη ἐπὶ τὴν πενθερὰν αὐτῆς.<sup>s</sup> 
<sup>54</sup> Ἔλεγεν δὲ καὶ τοῖς ὄχλοις, Ὅταν ἴδητε τὴν<sup>t</sup> νεφέλην ἀνατέλλουσαν ἀπὸ<sup>u</sup> δυσμῶν, εὐθέως λέγετε, Ὄμβρος<sup>v</sup> ἔρχεται· καὶ γίνεται οὕτως.
<sup>55</sup> Καὶ ὅταν νότον πνέοντα, λέγετε ὅτι Καύσων ἔσται· καὶ γίνεται.
<sup>56</sup> Ὑποκριταί, τὸ πρόσωπον τῆς γῆς καὶ τοῦ οὐρανοῦ οἴδατε δοκιμάζειν· τὸν δὲ<sup>w</sup> καιρὸν τοῦτον πῶς οὐ<sup>x</sup> δοκιμάζετε;
<sup>57</sup> Τί δὲ καὶ ἀφ’ ἑαυτῶν οὐ κρίνετε τὸ δίκαιον;
<sup>58</sup> Ὡς γὰρ ὑπάγεις μετὰ τοῦ ἀντιδίκου σου ἐπ’ ἄρχοντα, ἐν τῇ ὁδῷ δὸς ἐργασίαν ἀπηλλάχθαι ἀπ’ αὐτοῦ· μήποτε κατασύρῃ σε πρὸς τὸν κριτήν, καὶ ὁ κριτής σε παραδῷ<sup>y</sup> τῷ πράκτορι, καὶ ὁ πράκτωρ σε βάλῃ<sup>z</sup> εἰς φυλακήν.
<sup>59</sup> Λέγω σοι, οὐ μὴ ἐξέλθῃς ἐκεῖθεν, ἕως οὗ<sup>a</sup> καὶ τὸν ἔσχατον λεπτὸν ἀποδῷς.

> - <sup>a</sup> 1. N τῶν Φαρισαίων ἥτις ἐστὶν ὑπόκρισις ⇒ ἥτις ἐστὶν ὑπόκρισις τῶν Φαρισαίων
> - <sup>b</sup> 4. N ἀποκτενόντων ⇒ ἀποκτεινόντων
> - <sup>c</sup> 5. N ἐξουσίαν ἔχοντα ⇒ ἔχοντα ἐξουσίαν
> - <sup>d</sup> 6. N πωλεῖται ⇒ πωλοῦνται
> - <sup>e</sup> 7. N οὖν ⇒ -
> - <sup>f</sup> 11. N προσφέρωσιν ⇒ εἰσφέρωσιν
> - <sup>g</sup> 11. N μεριμνᾶτε ⇒ μεριμνήσητε
> - <sup>h</sup> 13. N αὐτῷ ἐκ τοῦ ὄχλου ⇒ ἐκ τοῦ ὄχλου αὐτῷ
> - <sup>i</sup> 14. N δικαστὴν ⇒ κριτὴν
> - <sup>j</sup> 15. N τῆς ⇒ πάσης
> - <sup>k</sup> 15. N αὐτῷ ⇒ αὐτοῦ
> - <sup>l</sup> 15. N αὐτοῦ ⇒ αὐτῷ
> - <sup>m</sup> 18. N τὰ γενήματά μου ⇒ τὸν σῖτον
> - <sup>n</sup> 20. N Ἄφρον ⇒ Ἄφρων
> - <sup>o</sup> 22. N αὐτοῦ ⇒ [αὐτοῦ]
> - <sup>p</sup> 22. N ὑμῖν λέγω ⇒ λέγω ὑμῖν
> - <sup>q</sup> 22. N ὑμῶν ⇒ -
> - <sup>r</sup> 23. N ψυχὴ ⇒ γὰρ ψυχὴ
> - <sup>s</sup> 25. B προσθεῖναι ⇒ προσθῆναι
> - <sup>t</sup> 25. N προσθεῖναι ἐπὶ ⇒ ἐπὶ
> - <sup>u</sup> 26. N οὔτε ⇒ οὐδὲ
> - <sup>v</sup> 28. N τὸν χόρτον ἐν τῷ ἀγρῷ σήμερον ὄντα ⇒ ἐν ἀγρῷ τὸν χόρτον ὄντα σήμερον
> - <sup>w</sup> 28. N ἀμφιέννυσιν ⇒ ἀμφιέζει
> - <sup>x</sup> 29. N ἢ ⇒ καὶ
> - <sup>y</sup> 30. N ἐπιζητεῖ ⇒ ἐπιζητοῦσιν
> - <sup>z</sup> 31. N τοῦ θεοῦ καὶ ταῦτα πάντα ⇒ αὐτοῦ καὶ ταῦτα
> - <sup>a</sup> 33. N βαλάντια ⇒ βαλλάντια
> - <sup>b</sup> 38. N Καὶ ἐὰν ἔλθῃ ἐν τῇ δευτέρᾳ φυλακῇ καὶ ⇒ Κἂν ἐν τῇ δευτέρᾳ κἂν
> - <sup>c</sup> 38. N οἱ δοῦλοι ⇒ -
> - <sup>d</sup> 39. N ἐγρηγόρησεν ἄν καὶ ⇒ -
> - <sup>e</sup> 39. N διορυγῆναι ⇒ διορυχθῆναι
> - <sup>f</sup> 40. N οὖν ⇒ -
> - <sup>g</sup> 41. N αὐτῷ ⇒ -
> - <sup>h</sup> 42. N Εἶπεν δὲ ⇒ Καὶ εἶπεν
> - <sup>i</sup> 42. N καὶ φρόνιμος ⇒ ὁ φρόνιμος
> - <sup>j</sup> 42. N τὸ ⇒ [τὸ]
> - <sup>k</sup> 47. N ἑαυτοῦ ⇒ αὐτοῦ
> - <sup>l</sup> 47. N μηδὲ ⇒ ἢ
> - <sup>m</sup> 49. N εἰς ⇒ ἐπὶ
> - <sup>n</sup> 50. N οὗ ⇒ ὅτου
> - <sup>o</sup> 52. N οἴκῳ ἑνὶ ⇒ ἑνὶ οἴκῳ
> - <sup>p</sup> 53. N Διαμερισθήσεται ⇒ Διαμερισθήσονται
> - <sup>q</sup> 53. N θυγατρί ⇒ τὴν θυγατέρα
> - <sup>r</sup> 53. N μητρί ⇒ τὴν μητέρα
> - <sup>s</sup> 53. N πενθερὰν αὐτῆς ⇒ πενθεράν
> - <sup>t</sup> 54. N τὴν ⇒ [τὴν]
> - <sup>u</sup> 54. N ἀπὸ ⇒ ἐπὶ
> - <sup>v</sup> 54. N Ὄμβρος ⇒ ὅτι Ὄμβρος
> - <sup>w</sup> 56. N δὲ καιρὸν ⇒ καιρὸν δὲ
> - <sup>x</sup> 56. N οὐ δοκιμάζετε ⇒ οὐκ οἴδατε δοκιμάζειν
> - <sup>y</sup> 58. N παραδῷ ⇒ παραδώσει
> - <sup>z</sup> 58. N βάλῃ ⇒ βαλεῖ
> - <sup>a</sup> 59. N οὗ καὶ τὸν ⇒ καὶ τὸ

## Chapter 13

<sup>1</sup> Παρῆσαν δέ τινες ἐν αὐτῷ τῷ καιρῷ ἀπαγγέλλοντες αὐτῷ περὶ τῶν Γαλιλαίων, ὧν τὸ αἷμα Πιλάτος ἔμιξεν μετὰ τῶν θυσιῶν αὐτῶν.
<sup>2</sup> Καὶ ἀποκριθεὶς ὁ<sup>a</sup> Ἰησοῦς εἶπεν αὐτοῖς, Δοκεῖτε ὅτι οἱ Γαλιλαῖοι οὗτοι ἁμαρτωλοὶ παρὰ πάντας τοὺς Γαλιλαίους ἐγένοντο, ὅτι τοιαῦτα<sup>b</sup> πεπόνθασιν;
<sup>3</sup> Οὐχί, λέγω ὑμῖν· ἀλλ’ ἐὰν μὴ μετανοῆτε, πάντες ὡσαύτως<sup>c</sup> ἀπολεῖσθε.
<sup>4</sup> Ἢ ἐκεῖνοι οἱ δέκα<sup>d</sup> καὶ ὀκτώ, ἐφ’ οὓς ἔπεσεν ὁ πύργος ἐν τῷ Σιλωὰμ καὶ ἀπέκτεινεν αὐτούς, δοκεῖτε ὅτι οὗτοι<sup>e</sup> ὀφειλέται ἐγένοντο παρὰ πάντας ἀνθρώπους<sup>f</sup> τοὺς κατοικοῦντας<sup>g</sup> ἐν Ἱερουσαλήμ;
<sup>5</sup> Οὐχί, λέγω ὑμῖν· ἀλλ’ ἐὰν μὴ μετανοῆτε, πάντες ὁμοίως<sup>h</sup> ἀπολεῖσθε.
<sup>6</sup> Ἔλεγεν δὲ ταύτην τὴν παραβολήν· Συκῆν εἶχέν τις ἐν<sup>i</sup> τῷ ἀμπελῶνι αὐτοῦ πεφυτευμένην·<sup>j</sup> καὶ ἦλθεν ζητῶν καρπὸν ἐν αὐτῇ, καὶ οὐχ εὗρεν.
<sup>7</sup> Εἶπεν δὲ πρὸς τὸν ἀμπελουργόν, Ἰδού, τρία ἔτη ἔρχομαι<sup>k</sup> ζητῶν καρπὸν ἐν τῇ συκῇ ταύτῃ, καὶ οὐχ εὑρίσκω· ἔκκοψον αὐτήν·<sup>l</sup> ἵνα<sup>m</sup> τί καὶ τὴν γῆν καταργεῖ;
<sup>8</sup> Ὁ δὲ ἀποκριθεὶς λέγει αὐτῷ, Κύριε, ἄφες αὐτὴν καὶ τοῦτο τὸ ἔτος, ἕως ὅτου σκάψω περὶ αὐτήν, καὶ βάλω κόπρια·
<sup>9</sup> κἂν μὲν ποιήσῃ καρπόν· εἰ<sup>n</sup> δὲ μήγε, εἰς τὸ μέλλον ἐκκόψεις αὐτήν.

<sup>10</sup> Ἦν δὲ διδάσκων ἐν μιᾷ τῶν συναγωγῶν ἐν τοῖς σάββασιν·
<sup>11</sup> καὶ ἰδού, γυνὴ ἦν<sup>o</sup> πνεῦμα ἔχουσα ἀσθενείας ἔτη δέκα<sup>p</sup> καὶ ὀκτώ, καὶ ἦν συγκύπτουσα, καὶ μὴ δυναμένη ἀνακύψαι εἰς τὸ παντελές.
<sup>12</sup> Ἰδὼν δὲ αὐτὴν ὁ Ἰησοῦς προσεφώνησεν, καὶ εἶπεν αὐτῇ, Γύναι, ἀπολέλυσαι τῆς ἀσθενείας σου.
<sup>13</sup> Καὶ ἐπέθηκεν αὐτῇ τὰς χεῖρας· καὶ παραχρῆμα ἀνωρθώθη, καὶ ἐδόξαζεν τὸν θεόν.
<sup>14</sup> Ἀποκριθεὶς δὲ ὁ ἀρχισυνάγωγος, ἀγανακτῶν ὅτι τῷ σαββάτῳ ἐθεράπευσεν ὁ Ἰησοῦς, ἔλεγεν τῷ ὄχλῳ, Ἓξ<sup>q</sup> ἡμέραι εἰσὶν ἐν αἷς δεῖ ἐργάζεσθαι· ἐν ταύταις<sup>r</sup> οὖν ἐρχόμενοι θεραπεύεσθε, καὶ μὴ τῇ ἡμέρᾳ τοῦ σαββάτου.
<sup>15</sup> Ἀπεκρίθη οὖν<sup>s</sup> αὐτῷ ὁ κύριος, καὶ εἶπεν, Ὑποκριταί, ἕκαστος ὑμῶν τῷ σαββάτῳ οὐ λύει τὸν βοῦν αὐτοῦ ἢ τὸν ὄνον ἀπὸ τῆς φάτνης, καὶ ἀπαγαγὼν ποτίζει;
<sup>16</sup> Ταύτην δέ, θυγατέρα Ἀβραὰμ οὖσαν, ἣν ἔδησεν ὁ Σατανᾶς, ἰδού, δέκα καὶ ὀκτὼ ἔτη, οὐκ ἔδει λυθῆναι ἀπὸ τοῦ δεσμοῦ τούτου τῇ ἡμέρᾳ τοῦ σαββάτου;
<sup>17</sup> Καὶ ταῦτα λέγοντος αὐτοῦ, κατῃσχύνοντο πάντες οἱ ἀντικείμενοι αὐτῷ· καὶ πᾶς ὁ ὄχλος ἔχαιρεν ἐπὶ πᾶσιν τοῖς ἐνδόξοις τοῖς γινομένοις ὑπ’ αὐτοῦ.

<sup>18</sup> Ἔλεγεν δέ,<sup>t</sup> Τίνι ὁμοία ἐστὶν ἡ βασιλεία τοῦ θεοῦ; Καὶ τίνι ὁμοιώσω αὐτήν;
<sup>19</sup> Ὁμοία ἐστὶν κόκκῳ σινάπεως, ὃν λαβὼν ἄνθρωπος ἔβαλεν εἰς κῆπον ἑαυτοῦ· καὶ ηὔξησεν, καὶ ἐγένετο εἰς δένδρον μέγα,<sup>u</sup> καὶ τὰ πετεινὰ τοῦ οὐρανοῦ κατεσκήνωσεν ἐν τοῖς κλάδοις αὐτοῦ.
<sup>20</sup> Πάλιν<sup>v</sup> εἶπεν, Τίνι ὁμοιώσω τὴν βασιλείαν τοῦ θεοῦ;
<sup>21</sup> Ὁμοία ἐστὶν ζύμῃ, ἣν λαβοῦσα γυνὴ ἐνέκρυψεν<sup>w</sup> εἰς ἀλεύρου σάτα τρία, ἕως οὗ ἐζυμώθη ὅλον.
<sup>22</sup> Καὶ διεπορεύετο κατὰ πόλεις καὶ κώμας διδάσκων, καὶ πορείαν ποιούμενος εἰς Ἱερουσαλήμ.<sup>x</sup> 
<sup>23</sup> Εἶπεν δέ τις αὐτῷ, Κύριε, εἰ ὀλίγοι οἱ σῳζόμενοι; Ὁ δὲ εἶπεν πρὸς αὐτούς,
<sup>24</sup> Ἀγωνίζεσθε εἰσελθεῖν διὰ τῆς στενῆς πύλης·<sup>y</sup> ὅτι πολλοί, λέγω ὑμῖν, ζητήσουσιν εἰσελθεῖν, καὶ οὐκ ἰσχύσουσιν.
<sup>25</sup> Ἀφ’ οὗ ἂν ἐγερθῇ ὁ οἰκοδεσπότης καὶ ἀποκλείσῃ τὴν θύραν, καὶ ἄρξησθε ἔξω ἑστάναι καὶ κρούειν τὴν θύραν, λέγοντες, Κύριε, κύριε,<sup>z</sup> ἄνοιξον ἡμῖν· καὶ ἀποκριθεὶς ἐρεῖ ὑμῖν, Οὐκ οἶδα ὑμᾶς, πόθεν ἐστέ·
<sup>26</sup> τότε ἄρξεσθε λέγειν, Ἐφάγομεν ἐνώπιόν σου καὶ ἐπίομεν, καὶ ἐν ταῖς πλατείαις ἡμῶν ἐδίδαξας.
<sup>27</sup> Καὶ ἐρεῖ, Λέγω<sup>a</sup> ὑμῖν, οὐκ οἶδα ὑμᾶς<sup>b</sup> πόθεν ἐστέ· ἀπόστητε ἀπ’ ἐμοῦ πάντες οἱ<sup>c</sup> ἐργάται τῆς ἀδικίας.
<sup>28</sup> Ἐκεῖ ἔσται ὁ κλαυθμὸς καὶ ὁ βρυγμὸς τῶν ὀδόντων, ὅταν ὄψησθε Ἀβραὰμ καὶ Ἰσαὰκ καὶ Ἰακὼβ καὶ πάντας τοὺς προφήτας ἐν τῇ βασιλείᾳ τοῦ θεοῦ, ὑμᾶς δὲ ἐκβαλλομένους ἔξω.
<sup>29</sup> Καὶ ἥξουσιν ἀπὸ ἀνατολῶν καὶ δυσμῶν, καὶ βορρᾶ<sup>d</sup> καὶ νότου, καὶ ἀνακλιθήσονται ἐν τῇ βασιλείᾳ τοῦ θεοῦ.
<sup>30</sup> Καὶ ἰδού, εἰσὶν ἔσχατοι οἳ ἔσονται πρῶτοι, καὶ εἰσὶν πρῶτοι οἳ ἔσονται ἔσχατοι.

<sup>31</sup> Ἐν αὐτῇ τῇ ἡμέρᾳ<sup>e</sup> προσῆλθόν τινες Φαρισαῖοι, λέγοντες αὐτῷ, Ἔξελθε καὶ πορεύου ἐντεῦθεν, ὅτι Ἡρῴδης θέλει σε ἀποκτεῖναι.
<sup>32</sup> Καὶ εἶπεν αὐτοῖς, Πορευθέντες εἴπατε τῇ ἀλώπεκι ταύτῃ, Ἰδού, ἐκβάλλω δαιμόνια καὶ ἰάσεις ἐπιτελῶ<sup>f</sup> σήμερον καὶ αὔριον, καὶ τῇ τρίτῃ τελειοῦμαι.
<sup>33</sup> Πλὴν δεῖ με σήμερον καὶ αὔριον καὶ τῇ ἐχομένῃ πορεύεσθαι· ὅτι οὐκ ἐνδέχεται προφήτην ἀπολέσθαι ἔξω Ἱερουσαλήμ.
<sup>34</sup> Ἱερουσαλήμ, Ἱερουσαλήμ, ἡ ἀποκτένουσα<sup>g</sup> τοὺς προφήτας καὶ λιθοβολοῦσα τοὺς ἀπεσταλμένους πρὸς αὐτήν, ποσάκις ἠθέλησα ἐπισυνάξαι τὰ τέκνα σου, ὃν τρόπον ὄρνις τὴν ἑαυτῆς νοσσιὰν ὑπὸ τὰς πτέρυγας, καὶ οὐκ ἠθελήσατε.
<sup>35</sup> Ἰδού, ἀφίεται ὑμῖν ὁ οἶκος ὑμῶν ἔρημος.<sup>h</sup> Λέγω δὲ<sup>i</sup> ὑμῖν ὅτι<sup>j</sup> οὐ μή με<sup>k</sup> ἴδητε ἕως ἂν<sup>l</sup> ἥξει, ὅτε εἴπητε, Εὐλογημένος ὁ ἐρχόμενος ἐν ὀνόματι κυρίου.

> - <sup>a</sup> 2. N ὁ Ἰησοῦς ⇒ -
> - <sup>b</sup> 2. N τοιαῦτα ⇒ ταῦτα
> - <sup>c</sup> 3. N ὡσαύτως ⇒ ὁμοίως
> - <sup>d</sup> 4. N δέκα καὶ ὀκτώ ⇒ δεκαοκτώ
> - <sup>e</sup> 4. N οὗτοι ⇒ αὐτοὶ
> - <sup>f</sup> 4. N ἀνθρώπους ⇒ τοὺς ἀνθρώπους
> - <sup>g</sup> 4. N κατοικοῦντας ἐν ⇒ κατοικοῦντας
> - <sup>h</sup> 5. N ὁμοίως ⇒ ὡσαύτως
> - <sup>i</sup> 6. N ἐν τῷ ⇒ πεφυτευμένην ἐν τῷ
> - <sup>j</sup> 6. N πεφυτευμένην ⇒ -
> - <sup>k</sup> 7. N ἔρχομαι ⇒ ἀφ’ οὗ ἔρχομαι
> - <sup>l</sup> 7. N αὐτήν ⇒ [οὖν]αὐτήν
> - <sup>m</sup> 7. N ἵνα τί ⇒ ἱνατί
> - <sup>n</sup> 9. N εἰ δὲ μήγε εἰς τὸ μέλλον ⇒ εἰς τὸ μέλλον εἰ δὲ μή γε
> - <sup>o</sup> 11. N ἦν πνεῦμα ⇒ πνεῦμα
> - <sup>p</sup> 11. N δέκα καὶ ὀκτώ ⇒ δεκαοκτώ
> - <sup>q</sup> 14. N Ἓξ ⇒ ὅτι Ἓξ
> - <sup>r</sup> 14. N ταύταις ⇒ αὐταῖς
> - <sup>s</sup> 15. N οὖν ⇒ δὲ
> - <sup>t</sup> 18. N δέ ⇒ οὖν
> - <sup>u</sup> 19. N μέγα ⇒ -
> - <sup>v</sup> 20. N Πάλιν ⇒ Καὶ πάλιν
> - <sup>w</sup> 21. N ἐνέκρυψεν ⇒ [ἐν]έκρυψεν
> - <sup>x</sup> 22. N Ἱερουσαλήμ ⇒ Ἱεροσόλυμα
> - <sup>y</sup> 24. N πύλης ⇒ θύρας
> - <sup>z</sup> 25. N Κύριε κύριε ⇒ Κύριε
> - <sup>a</sup> 27. N Λέγω ⇒ λέγων
> - <sup>b</sup> 27. N ὑμᾶς ⇒ [ὑμᾶς]
> - <sup>c</sup> 27. N οἱ ἐργάται τῆς ⇒ ἐργάται
> - <sup>d</sup> 29. N βορρᾶ ⇒ ἀπὸ βορρᾶ
> - <sup>e</sup> 31. N ἡμέρᾳ προσῆλθόν ⇒ ὥρᾳ προσῆλθάν
> - <sup>f</sup> 32. N ἐπιτελῶ ⇒ ἀποτελῶ
> - <sup>g</sup> 34. B ἀποκτένουσα ⇒ ἀποκτείνουσα
> - <sup>h</sup> 35. N ἔρημος ⇒ -
> - <sup>i</sup> 35. N δὲ ⇒ [δὲ]
> - <sup>j</sup> 35. N ὅτι ⇒ -
> - <sup>k</sup> 35. N με ἴδητε ⇒ ἴδητέ με
> - <sup>l</sup> 35. N ἂν ἥξει ὅτε ⇒ [ἥξει ὅτε]

## Chapter 14

<sup>1</sup> Καὶ ἐγένετο ἐν τῷ ἐλθεῖν αὐτὸν εἰς οἶκόν τινος τῶν ἀρχόντων τῶν<sup>a</sup> Φαρισαίων σαββάτῳ φαγεῖν ἄρτον, καὶ αὐτοὶ ἦσαν παρατηρούμενοι αὐτόν.
<sup>2</sup> Καὶ ἰδού, ἄνθρωπός τις ἦν ὑδρωπικὸς ἔμπροσθεν αὐτοῦ.
<sup>3</sup> Καὶ ἀποκριθεὶς ὁ Ἰησοῦς εἶπεν πρὸς τοὺς νομικοὺς καὶ Φαρισαίους, λέγων, Εἰ<sup>b</sup> ἔξεστιν τῷ σαββάτῳ θεραπεύειν;<sup>c</sup> 
<sup>4</sup> Οἱ δὲ ἡσύχασαν. Καὶ ἐπιλαβόμενος ἰάσατο αὐτόν, καὶ ἀπέλυσεν.
<sup>5</sup> Καὶ ἀποκριθεὶς<sup>d</sup> πρὸς αὐτοὺς εἶπεν, Τίνος ὑμῶν υἱὸς ἢ βοῦς εἰς φρέαρ ἐμπεσεῖται,<sup>e</sup> καὶ οὐκ εὐθέως ἀνασπάσει αὐτὸν ἐν τῇ<sup>f</sup> ἡμέρᾳ τοῦ σαββάτου;
<sup>6</sup> Καὶ οὐκ ἴσχυσαν ἀνταποκριθῆναι αὐτῷ<sup>g</sup> πρὸς ταῦτα.

<sup>7</sup> Ἔλεγεν δὲ πρὸς τοὺς κεκλημένους παραβολήν, ἐπέχων πῶς τὰς πρωτοκλισίας ἐξελέγοντο, λέγων πρὸς αὐτούς,
<sup>8</sup> Ὅταν κληθῇς ὑπό τινος εἰς γάμους, μὴ κατακλιθῇς εἰς τὴν πρωτοκλισίαν· μήποτε ἐντιμότερός σου ᾖ κεκλημένος ὑπ’ αὐτοῦ,
<sup>9</sup> καὶ ἐλθὼν ὁ σὲ καὶ αὐτὸν καλέσας ἐρεῖ σοι, Δὸς τούτῳ τόπον· καὶ τότε ἄρξῃ μετ’<sup>h</sup> αἰσχύνης τὸν ἔσχατον τόπον κατέχειν.
<sup>10</sup> Ἀλλ’ ὅταν κληθῇς, πορευθεὶς ἀνάπεσε εἰς τὸν ἔσχατον τόπον· ἵνα, ὅταν ἔλθῃ ὁ κεκληκώς σε, εἴπῃ<sup>i</sup> σοι, Φίλε, προσανάβηθι ἀνώτερον· τότε ἔσται σοι δόξα ἐνώπιον τῶν<sup>j</sup> συνανακειμένων σοι.
<sup>11</sup> Ὅτι πᾶς ὁ ὑψῶν ἑαυτὸν ταπεινωθήσεται, καὶ ὁ ταπεινῶν ἑαυτὸν ὑψωθήσεται.

<sup>12</sup> Ἔλεγεν δὲ καὶ τῷ κεκληκότι αὐτόν, Ὅταν ποιῇς ἄριστον ἢ δεῖπνον, μὴ φώνει τοὺς φίλους σου, μηδὲ τοὺς ἀδελφούς σου, μηδὲ τοὺς συγγενεῖς σου, μηδὲ γείτονας πλουσίους· μήποτε καὶ αὐτοί σε<sup>k</sup> ἀντικαλέσωσιν, καὶ γένηταί σοι<sup>l</sup> ἀνταπόδομα.
<sup>13</sup> Ἀλλ’ ὅταν ποιῇς<sup>m</sup> δοχήν, κάλει πτωχούς, ἀναπήρους,<sup>n</sup> χωλούς, τυφλούς·
<sup>14</sup> καὶ μακάριος ἔσῃ, ὅτι οὐκ ἔχουσιν ἀνταποδοῦναί σοι· ἀνταποδοθήσεται γάρ σοι ἐν τῇ ἀναστάσει τῶν δικαίων.

<sup>15</sup> Ἀκούσας δέ τις τῶν συνανακειμένων ταῦτα εἶπεν αὐτῷ, Μακάριος, ὃς<sup>o</sup> φάγεται ἄριστον ἐν τῇ βασιλείᾳ τοῦ θεοῦ.
<sup>16</sup> Ὁ δὲ εἶπεν αὐτῷ, Ἄνθρωπός τις ἐποίησεν<sup>p</sup> δεῖπνον μέγα, καὶ ἐκάλεσεν πολλούς·
<sup>17</sup> καὶ ἀπέστειλεν τὸν δοῦλον αὐτοῦ τῇ ὥρᾳ τοῦ δείπνου εἰπεῖν τοῖς κεκλημένοις, Ἔρχεσθε, ὅτι ἤδη ἕτοιμά ἐστιν πάντα.<sup>q</sup> 
<sup>18</sup> Καὶ ἤρξαντο ἀπὸ μιᾶς παραιτεῖσθαι<sup>r</sup> πάντες. Ὁ πρῶτος εἶπεν αὐτῷ, Ἀγρὸν ἠγόρασα, καὶ ἔχω ἀνάγκην ἐξελθεῖν<sup>s</sup> καὶ ἰδεῖν αὐτόν· ἐρωτῶ σε, ἔχε με παρῃτημένον.
<sup>19</sup> Καὶ ἕτερος εἶπεν, Ζεύγη βοῶν ἠγόρασα πέντε, καὶ πορεύομαι δοκιμάσαι αὐτά· ἐρωτῶ σε, ἔχε με παρῃτημένον.
<sup>20</sup> Καὶ ἕτερος εἶπεν, Γυναῖκα ἔγημα, καὶ διὰ τοῦτο οὐ δύναμαι ἐλθεῖν.
<sup>21</sup> Καὶ παραγενόμενος ὁ δοῦλος ἐκεῖνος<sup>t</sup> ἀπήγγειλεν τῷ κυρίῳ αὐτοῦ ταῦτα. Τότε ὀργισθεὶς ὁ οἰκοδεσπότης εἶπεν τῷ δούλῳ αὐτοῦ, Ἔξελθε ταχέως εἰς τὰς πλατείας καὶ ῥύμας τῆς πόλεως, καὶ τοὺς πτωχοὺς καὶ ἀναπήρους<sup>u</sup> καὶ χωλοὺς<sup>v</sup> καὶ τυφλοὺς εἰσάγαγε ὧδε.
<sup>22</sup> Καὶ εἶπεν ὁ δοῦλος, Κύριε, γέγονεν ὡς<sup>w</sup> ἐπέταξας, καὶ ἔτι τόπος ἐστίν.
<sup>23</sup> Καὶ εἶπεν ὁ κύριος πρὸς τὸν δοῦλον, Ἔξελθε εἰς τὰς ὁδοὺς καὶ φραγμούς, καὶ ἀνάγκασον εἰσελθεῖν, ἵνα γεμισθῇ ὁ<sup>x</sup> οἶκός μου.
<sup>24</sup> Λέγω γὰρ ὑμῖν ὅτι οὐδεὶς τῶν ἀνδρῶν ἐκείνων τῶν κεκλημένων γεύσεταί μου τοῦ δείπνου.<sup>y</sup> Πολλοὶ γάρ εἰσιν κλητοί, ὀλίγοι δὲ ἐκλεκτοί.<sup>z</sup> 

<sup>25</sup> Συνεπορεύοντο δὲ αὐτῷ ὄχλοι πολλοί· καὶ στραφεὶς εἶπεν πρὸς αὐτούς,
<sup>26</sup> Εἴ τις ἔρχεται πρός με, καὶ οὐ μισεῖ τὸν πατέρα αὐτοῦ,<sup>a</sup> καὶ τὴν μητέρα, καὶ τὴν γυναῖκα, καὶ τὰ τέκνα, καὶ τοὺς ἀδελφούς, καὶ τὰς ἀδελφάς, ἔτι δὲ<sup>b</sup> καὶ τὴν ἑαυτοῦ<sup>c</sup> ψυχήν, οὐ δύναταί μου<sup>d</sup> μαθητὴς εἶναι.
<sup>27</sup> Καὶ<sup>e</sup> ὅστις οὐ βαστάζει τὸν σταυρὸν αὐτοῦ<sup>f</sup> καὶ ἔρχεται ὀπίσω μου, οὐ δύναται εἶναί μου μαθητής.
<sup>28</sup> Τίς γὰρ ἐξ ὑμῶν, ὁ<sup>g</sup> θέλων πύργον οἰκοδομῆσαι, οὐχὶ πρῶτον καθίσας ψηφίζει τὴν δαπάνην, εἰ ἔχει τὰ<sup>h</sup> εἰς<sup>i</sup> ἀπαρτισμόν;
<sup>29</sup> Ἵνα μήποτε, θέντος αὐτοῦ θεμέλιον καὶ μὴ ἰσχύοντος ἐκτελέσαι, πάντες οἱ θεωροῦντες ἄρξωνται ἐμπαίζειν<sup>j</sup> αὐτῷ,
<sup>30</sup> λέγοντες, ὅτι Οὗτος ὁ ἄνθρωπος ἤρξατο οἰκοδομεῖν, καὶ οὐκ ἴσχυσεν ἐκτελέσαι.
<sup>31</sup> Ἢ τίς βασιλεὺς πορευόμενος συμβαλεῖν<sup>k</sup> ἑτέρῳ βασιλεῖ εἰς πόλεμον οὐχὶ καθίσας πρῶτον βουλεύεται<sup>l</sup> εἰ δυνατός ἐστιν ἐν δέκα χιλιάσιν ἀπαντῆσαι<sup>m</sup> τῷ μετὰ εἴκοσι χιλιάδων ἐρχομένῳ ἐπ’ αὐτόν;
<sup>32</sup> Εἰ δὲ μήγε,<sup>n</sup> ἔτι πόρρω<sup>o</sup> αὐτοῦ ὄντος, πρεσβείαν ἀποστείλας ἐρωτᾷ τὰ πρὸς εἰρήνην.
<sup>33</sup> Οὕτως οὖν πᾶς ἐξ ὑμῶν ὃς οὐκ ἀποτάσσεται πᾶσιν τοῖς ἑαυτοῦ ὑπάρχουσιν, οὐ δύναταί μου<sup>p</sup> εἶναι μαθητής.
<sup>34</sup> Καλὸν τὸ<sup>q</sup> ἅλας· ἐὰν δὲ τὸ<sup>r</sup> ἅλας μωρανθῇ, ἐν τίνι ἀρτυθήσεται;
<sup>35</sup> Οὔτε εἰς γῆν οὔτε εἰς κοπρίαν εὔθετόν ἐστιν· ἔξω βάλλουσιν αὐτό. Ὁ ἔχων ὦτα ἀκούειν ἀκουέτω.

> - <sup>a</sup> 1. N τῶν Φαρισαίων ⇒ [τῶν]Φαρισαίων
> - <sup>b</sup> 3. N Εἰ ⇒ -
> - <sup>c</sup> 3. N θεραπεύειν ⇒ θεραπεῦσαι ἢ οὔ
> - <sup>d</sup> 5. N ἀποκριθεὶς ⇒ -
> - <sup>e</sup> 5. N ἐμπεσεῖται ⇒ πεσεῖται
> - <sup>f</sup> 5. N τῇ ⇒ -
> - <sup>g</sup> 6. N αὐτῷ ⇒ -
> - <sup>h</sup> 9. N μετ’ ⇒ μετὰ
> - <sup>i</sup> 10. N εἴπῃ ⇒ ἐρεῖ
> - <sup>j</sup> 10. N τῶν ⇒ πάντων τῶν
> - <sup>k</sup> 12. N σε ἀντικαλέσωσιν ⇒ ἀντικαλέσωσίν σε
> - <sup>l</sup> 12. N σοι ἀνταπόδομα ⇒ ἀνταπόδομά σοι
> - <sup>m</sup> 13. N ποιῇς δοχήν ⇒ δοχὴν ποιῇς
> - <sup>n</sup> 13. N ἀναπήρους ⇒ ἀναπείρους
> - <sup>o</sup> 15. N ὃς φάγεται ἄριστον ⇒ ὅστις φάγεται ἄρτον
> - <sup>p</sup> 16. N ἐποίησεν ⇒ ἐποίει
> - <sup>q</sup> 17. N πάντα ⇒ -
> - <sup>r</sup> 18. N παραιτεῖσθαι πάντες ⇒ πάντες παραιτεῖσθαι
> - <sup>s</sup> 18. N ἐξελθεῖν καὶ ⇒ ἐξελθὼν
> - <sup>t</sup> 21. N ἐκεῖνος ⇒ -
> - <sup>u</sup> 21. N ἀναπήρους ⇒ ἀναπείρους
> - <sup>v</sup> 21. N χωλοὺς καὶ τυφλοὺς ⇒ τυφλοὺς καὶ χωλοὺς
> - <sup>w</sup> 22. N ὡς ⇒ ὃ
> - <sup>x</sup> 23. N ὁ οἶκός μου ⇒ μου ὁ οἶκος
> - <sup>y</sup> 24. N Πολλοὶ γάρ εἰσιν κλητοί ὀλίγοι δὲ ἐκλεκτοί ⇒ -
> - <sup>z</sup> 24. B Πολλοὶ γάρ εἰσιν κλητοί ὀλίγοι δὲ ἐκλεκτοί ⇒ -
> - <sup>a</sup> 26. N αὐτοῦ καὶ ⇒ ἑαυτοῦ καὶ
> - <sup>b</sup> 26. N δὲ ⇒ τε
> - <sup>c</sup> 26. N ἑαυτοῦ ψυχήν ⇒ ψυχὴν ἑαυτοῦ
> - <sup>d</sup> 26. N μου μαθητὴς εἶναι ⇒ εἶναί μου μαθητής
> - <sup>e</sup> 27. N Καὶ ὅστις ⇒ Ὅστις
> - <sup>f</sup> 27. N αὐτοῦ ⇒ ἑαυτοῦ
> - <sup>g</sup> 28. N ὁ ⇒ -
> - <sup>h</sup> 28. N τὰ ⇒ -
> - <sup>i</sup> 28. B εἰς ⇒ πρὸς
> - <sup>j</sup> 29. N ἐμπαίζειν αὐτῷ ⇒ αὐτῷ ἐμπαίζειν
> - <sup>k</sup> 31. N συμβαλεῖν ἑτέρῳ βασιλεῖ ⇒ ἑτέρῳ βασιλεῖ συμβαλεῖν
> - <sup>l</sup> 31. N βουλεύεται ⇒ βουλεύσεται
> - <sup>m</sup> 31. N ἀπαντῆσαι ⇒ ὑπαντῆσαι
> - <sup>n</sup> 32. N μήγε ⇒ μή γε
> - <sup>o</sup> 32. N πόρρω αὐτοῦ ⇒ αὐτοῦ πόρρω
> - <sup>p</sup> 33. N μου εἶναι ⇒ εἶναί μου
> - <sup>q</sup> 34. N Καλὸν ⇒ Καλὸν οὖν
> - <sup>r</sup> 34. N δὲ ⇒ δὲ καὶ

## Chapter 15

<sup>1</sup> Ἦσαν δὲ ἐγγίζοντες<sup>a</sup> αὐτῷ πάντες οἱ τελῶναι καὶ οἱ ἁμαρτωλοί, ἀκούειν αὐτοῦ.
<sup>2</sup> Καὶ διεγόγγυζον οἱ Φαρισαῖοι<sup>b</sup> καὶ οἱ γραμματεῖς λέγοντες ὅτι Οὗτος ἁμαρτωλοὺς προσδέχεται, καὶ συνεσθίει αὐτοῖς.

<sup>3</sup> Εἶπεν δὲ πρὸς αὐτοὺς τὴν παραβολὴν ταύτην, λέγων,
<sup>4</sup> Τίς ἄνθρωπος ἐξ ὑμῶν ἔχων ἑκατὸν πρόβατα, καὶ ἀπολέσας ἓν<sup>c</sup> ἐξ αὐτῶν, οὐ καταλείπει τὰ ἐνενήκοντα ἐννέα ἐν τῇ ἐρήμῳ, καὶ πορεύεται ἐπὶ τὸ ἀπολωλός, ἕως εὕρῃ αὐτό;
<sup>5</sup> Καὶ εὑρὼν ἐπιτίθησιν ἐπὶ τοὺς ὤμους ἑαυτοῦ<sup>d</sup> χαίρων.
<sup>6</sup> Καὶ ἐλθὼν εἰς τὸν οἶκον, συγκαλεῖ τοὺς φίλους καὶ τοὺς γείτονας, λέγων αὐτοῖς, Συγχάρητέ μοι, ὅτι εὗρον τὸ πρόβατόν μου τὸ ἀπολωλός.
<sup>7</sup> Λέγω ὑμῖν ὅτι οὕτως χαρὰ ἔσται<sup>e</sup> ἐν τῷ οὐρανῷ ἐπὶ ἑνὶ ἁμαρτωλῷ μετανοοῦντι, ἢ ἐπὶ ἐνενήκοντα ἐννέα δικαίοις, οἵτινες οὐ χρείαν ἔχουσιν μετανοίας.

<sup>8</sup> Ἢ τίς γυνὴ δραχμὰς ἔχουσα δέκα, ἐὰν ἀπολέσῃ δραχμὴν μίαν, οὐχὶ ἅπτει λύχνον, καὶ σαροῖ τὴν οἰκίαν, καὶ ζητεῖ ἐπιμελῶς ἕως ὅτου<sup>f</sup> εὕρῃ;
<sup>9</sup> Καὶ εὑροῦσα συγκαλεῖται<sup>g</sup> τὰς φίλας καὶ τὰς<sup>h</sup> γείτονας, λέγουσα, Συγχάρητέ μοι, ὅτι εὗρον τὴν δραχμὴν ἣν ἀπώλεσα.
<sup>10</sup> Οὕτως, λέγω ὑμῖν, χαρὰ<sup>i</sup> γίνεται ἐνώπιον τῶν ἀγγέλων τοῦ θεοῦ ἐπὶ ἑνὶ ἁμαρτωλῷ μετανοοῦντι.

<sup>11</sup> Εἶπεν δέ, Ἄνθρωπός τις εἶχεν δύο υἱούς·
<sup>12</sup> καὶ εἶπεν ὁ νεώτερος αὐτῶν τῷ πατρί, Πάτερ, δός μοι τὸ ἐπιβάλλον μέρος τῆς οὐσίας. Καὶ<sup>j</sup> διεῖλεν αὐτοῖς τὸν βίον.
<sup>13</sup> Καὶ μετ’ οὐ πολλὰς ἡμέρας συναγαγὼν ἅπαντα<sup>k</sup> ὁ νεώτερος υἱὸς ἀπεδήμησεν εἰς χώραν μακράν, καὶ ἐκεῖ διεσκόρπισεν τὴν οὐσίαν αὐτοῦ, ζῶν ἀσώτως.
<sup>14</sup> Δαπανήσαντος δὲ αὐτοῦ πάντα, ἐγένετο λιμὸς ἰσχυρὸς<sup>l</sup> κατὰ τὴν χώραν ἐκείνην, καὶ αὐτὸς ἤρξατο ὑστερεῖσθαι.
<sup>15</sup> Καὶ πορευθεὶς ἐκολλήθη ἑνὶ τῶν πολιτῶν τῆς χώρας ἐκείνης· καὶ ἔπεμψεν αὐτὸν εἰς τοὺς ἀγροὺς αὐτοῦ βόσκειν χοίρους.
<sup>16</sup> Καὶ ἐπεθύμει γεμίσαι<sup>m</sup> τὴν κοιλίαν αὐτοῦ ἀπὸ τῶν κερατίων ὧν ἤσθιον οἱ χοῖροι· καὶ οὐδεὶς ἐδίδου αὐτῷ.
<sup>17</sup> Εἰς ἑαυτὸν δὲ ἐλθὼν εἶπεν,<sup>n</sup> Πόσοι μίσθιοι τοῦ πατρός μου περισσεύουσιν<sup>o</sup> ἄρτων, ἐγὼ δὲ λιμῷ ἀπόλλυμαι·<sup>p</sup> 
<sup>18</sup> ἀναστὰς πορεύσομαι πρὸς τὸν πατέρα μου, καὶ ἐρῶ αὐτῷ, Πάτερ, ἥμαρτον εἰς τὸν οὐρανὸν καὶ ἐνώπιόν σου·
<sup>19</sup> καὶ<sup>q</sup> οὐκέτι εἰμὶ ἄξιος κληθῆναι υἱός σου· ποίησόν με ὡς ἕνα τῶν μισθίων σου.
<sup>20</sup> Καὶ ἀναστὰς ἦλθεν πρὸς τὸν πατέρα<sup>r</sup> αὐτοῦ. Ἔτι δὲ αὐτοῦ μακρὰν ἀπέχοντος, εἶδεν αὐτὸν ὁ πατὴρ αὐτοῦ, καὶ ἐσπλαγχνίσθη, καὶ δραμὼν ἐπέπεσεν ἐπὶ τὸν τράχηλον αὐτοῦ, καὶ κατεφίλησεν αὐτόν.
<sup>21</sup> Εἶπεν δὲ αὐτῷ<sup>s</sup> ὁ υἱός, Πάτερ, ἥμαρτον εἰς τὸν οὐρανὸν καὶ ἐνώπιόν σου, καὶ<sup>t</sup> οὐκέτι εἰμὶ ἄξιος κληθῆναι υἱός σου.
<sup>22</sup> Εἶπεν δὲ ὁ πατὴρ πρὸς τοὺς δούλους αὐτοῦ, Ἐξενέγκατε<sup>u</sup> τὴν στολὴν τὴν πρώτην καὶ ἐνδύσατε αὐτόν, καὶ δότε δακτύλιον εἰς τὴν χεῖρα αὐτοῦ, καὶ ὑποδήματα εἰς τοὺς πόδας·
<sup>23</sup> καὶ ἐνέγκαντες<sup>v</sup> τὸν μόσχον τὸν σιτευτὸν θύσατε, καὶ φαγόντες εὐφρανθῶμεν·
<sup>24</sup> ὅτι οὗτος ὁ υἱός μου νεκρὸς ἦν, καὶ ἀνέζησεν· καὶ<sup>w</sup> ἀπολωλὼς ἦν, καὶ εὑρέθη. Καὶ ἤρξαντο εὐφραίνεσθαι.
<sup>25</sup> Ἦν δὲ ὁ υἱὸς αὐτοῦ ὁ πρεσβύτερος ἐν ἀγρῷ· καὶ ὡς ἐρχόμενος ἤγγισεν τῇ οἰκίᾳ, ἤκουσεν συμφωνίας καὶ χορῶν.
<sup>26</sup> Καὶ προσκαλεσάμενος ἕνα τῶν παίδων, ἐπυνθάνετο τί εἴη<sup>x</sup> ταῦτα.
<sup>27</sup> Ὁ δὲ εἶπεν αὐτῷ ὅτι Ὁ ἀδελφός σου ἥκει· καὶ ἔθυσεν ὁ πατήρ σου τὸν μόσχον τὸν σιτευτόν, ὅτι ὑγιαίνοντα αὐτὸν ἀπέλαβεν.
<sup>28</sup> Ὠργίσθη δέ, καὶ οὐκ ἤθελεν εἰσελθεῖν· ὁ οὖν<sup>y</sup> πατὴρ αὐτοῦ ἐξελθὼν παρεκάλει αὐτόν.
<sup>29</sup> Ὁ δὲ ἀποκριθεὶς εἶπεν τῷ πατρί,<sup>z</sup> Ἰδού, τοσαῦτα ἔτη δουλεύω σοι, καὶ οὐδέποτε ἐντολήν σου παρῆλθον, καὶ ἐμοὶ οὐδέποτε ἔδωκας ἔριφον, ἵνα μετὰ τῶν φίλων μου εὐφρανθῶ.
<sup>30</sup> Ὅτε δὲ ὁ υἱός σου οὗτος ὁ καταφαγών σου τὸν βίον μετὰ πορνῶν ἦλθεν, ἔθυσας αὐτῷ τὸν μόσχον<sup>a</sup> τὸν σιτευτόν.
<sup>31</sup> Ὁ δὲ εἶπεν αὐτῷ, Τέκνον, σὺ πάντοτε μετ’ ἐμοῦ εἶ, καὶ πάντα τὰ ἐμὰ σά ἐστιν.
<sup>32</sup> Εὐφρανθῆναι δὲ καὶ χαρῆναι ἔδει· ὅτι ὁ ἀδελφός σου οὗτος νεκρὸς ἦν, καὶ ἀνέζησεν·<sup>b</sup> καὶ ἀπολωλὼς ἦν, καὶ εὑρέθη.

> - <sup>a</sup> 1. N ἐγγίζοντες αὐτῷ ⇒ αὐτῷ ἐγγίζοντες
> - <sup>b</sup> 2. N Φαρισαῖοι ⇒ τε Φαρισαῖοι
> - <sup>c</sup> 4. N ἓν ἐξ αὐτῶν ⇒ ἐξ αὐτῶν ἓν
> - <sup>d</sup> 5. N ἑαυτοῦ ⇒ αὐτοῦ
> - <sup>e</sup> 7. N ἔσται ἐν τῷ οὐρανῷ ⇒ ἐν τῷ οὐρανῷ ἔσται
> - <sup>f</sup> 8. N ὅτου ⇒ οὗ
> - <sup>g</sup> 9. N συγκαλεῖται ⇒ συγκαλεῖ
> - <sup>h</sup> 9. N τὰς γείτονας ⇒ γείτονας
> - <sup>i</sup> 10. N χαρὰ γίνεται ⇒ γίνεται χαρὰ
> - <sup>j</sup> 12. N Καὶ διεῖλεν ⇒ Ὁ δὲ διεῖλεν
> - <sup>k</sup> 13. N ἅπαντα ⇒ πάντα
> - <sup>l</sup> 14. N ἰσχυρὸς ⇒ ἰσχυρὰ
> - <sup>m</sup> 16. N γεμίσαι τὴν κοιλίαν αὐτοῦ ἀπὸ ⇒ χορτασθῆναι ἐκ
> - <sup>n</sup> 17. N εἶπεν ⇒ ἔφη
> - <sup>o</sup> 17. N περισσεύουσιν ⇒ περισσεύονται
> - <sup>p</sup> 17. N ἀπόλλυμαι ⇒ ὧδε ἀπόλλυμαι
> - <sup>q</sup> 19. N καὶ ⇒ -
> - <sup>r</sup> 20. B πατέρα αὐτοῦ ⇒ πατέρα ἑαυτοῦ
> - <sup>s</sup> 21. N αὐτῷ ὁ υἱός ⇒ ὁ υἱὸς αὐτῷ
> - <sup>t</sup> 21. N καὶ οὐκέτι ⇒ οὐκέτι
> - <sup>u</sup> 22. N Ἐξενέγκατε τὴν ⇒ Ταχὺ ἐξενέγκατε
> - <sup>v</sup> 23. N ἐνέγκαντες ⇒ φέρετε
> - <sup>w</sup> 24. N καὶ ἀπολωλὼς ἦν ⇒ ἦν ἀπολωλώς
> - <sup>x</sup> 26. N εἴη ⇒ ἂν εἴη
> - <sup>y</sup> 28. N οὖν ⇒ δὲ
> - <sup>z</sup> 29. N πατρί ⇒ πατρὶ αὐτοῦ
> - <sup>a</sup> 30. N μόσχον τὸν σιτευτόν ⇒ σιτευτὸν μόσχον
> - <sup>b</sup> 32. N ἀνέζησεν καὶ ἀπολωλὼς ἦν ⇒ ἔζησεν καὶ ἀπολωλὼς

## Chapter 16

<sup>1</sup> Ἔλεγεν δὲ καὶ πρὸς τοὺς μαθητὰς<sup>a</sup> αὐτοῦ, Ἄνθρωπός τις ἦν πλούσιος, ὃς εἶχεν οἰκονόμον· καὶ οὗτος διεβλήθη αὐτῷ ὡς διασκορπίζων τὰ ὑπάρχοντα αὐτοῦ.
<sup>2</sup> Καὶ φωνήσας αὐτὸν εἶπεν αὐτῷ, Τί τοῦτο ἀκούω περὶ σοῦ; Ἀπόδος τὸν λόγον τῆς οἰκονομίας σου· οὐ γὰρ δυνήσῃ<sup>b</sup> ἔτι οἰκονομεῖν.
<sup>3</sup> Εἶπεν δὲ ἐν ἑαυτῷ ὁ οἰκονόμος, Τί ποιήσω, ὅτι ὁ κύριός μου ἀφαιρεῖται τὴν οἰκονομίαν ἀπ’ ἐμοῦ; Σκάπτειν οὐκ ἰσχύω, ἐπαιτεῖν αἰσχύνομαι.
<sup>4</sup> Ἔγνων τί ποιήσω, ἵνα, ὅταν μετασταθῶ τῆς<sup>c</sup> οἰκονομίας, δέξωνταί με εἰς τοὺς οἴκους αὐτῶν.
<sup>5</sup> Καὶ προσκαλεσάμενος ἕνα ἕκαστον τῶν χρεωφειλετῶν<sup>d</sup> τοῦ κυρίου ἑαυτοῦ, ἔλεγεν τῷ πρώτῳ, Πόσον ὀφείλεις τῷ κυρίῳ μου;
<sup>6</sup> Ὁ δὲ εἶπεν, Ἑκατὸν βάτους ἐλαίου. Καὶ<sup>e</sup> εἶπεν αὐτῷ, Δέξαι σου τὸ<sup>f</sup> γράμμα, καὶ καθίσας ταχέως γράψον πεντήκοντα.
<sup>7</sup> Ἔπειτα ἑτέρῳ εἶπεν, Σὺ δὲ πόσον ὀφείλεις; Ὁ δὲ εἶπεν, Ἑκατὸν κόρους σίτου. Καὶ<sup>g</sup> λέγει αὐτῷ, Δέξαι σου τὸ<sup>h</sup> γράμμα, καὶ γράψον ὀγδοήκοντα.
<sup>8</sup> Καὶ ἐπῄνεσεν ὁ κύριος τὸν οἰκονόμον τῆς ἀδικίας ὅτι φρονίμως ἐποίησεν· ὅτι οἱ υἱοὶ τοῦ αἰῶνος τούτου φρονιμώτεροι ὑπὲρ τοὺς υἱοὺς τοῦ φωτὸς εἰς τὴν γενεὰν τὴν ἑαυτῶν εἰσίν.
<sup>9</sup> Κἀγὼ<sup>i</sup> ὑμῖν λέγω, Ποιήσατε<sup>j</sup> ἑαυτοῖς φίλους ἐκ τοῦ μαμωνᾶ τῆς ἀδικίας, ἵνα, ὅταν ἐκλίπητε,<sup>k</sup> δέξωνται ὑμᾶς εἰς τὰς αἰωνίους σκηνάς.
<sup>10</sup> Ὁ πιστὸς ἐν ἐλαχίστῳ καὶ ἐν πολλῷ πιστός ἐστιν, καὶ ὁ ἐν ἐλαχίστῳ ἄδικος καὶ ἐν πολλῷ ἄδικός ἐστιν.
<sup>11</sup> Εἰ οὖν ἐν τῷ ἀδίκῳ μαμωνᾷ πιστοὶ οὐκ ἐγένεσθε, τὸ ἀληθινὸν τίς ὑμῖν πιστεύσει;
<sup>12</sup> Καὶ εἰ ἐν τῷ ἀλλοτρίῳ πιστοὶ οὐκ ἐγένεσθε, τὸ ὑμέτερον τίς ὑμῖν δώσει;
<sup>13</sup> Οὐδεὶς οἰκέτης δύναται δυσὶν κυρίοις δουλεύειν· ἢ γὰρ τὸν ἕνα μισήσει, καὶ τὸν ἕτερον ἀγαπήσει· ἢ ἑνὸς ἀνθέξεται, καὶ τοῦ ἑτέρου καταφρονήσει. Οὐ δύνασθε θεῷ δουλεύειν καὶ μαμωνᾷ.

<sup>14</sup> Ἤκουον δὲ ταῦτα πάντα καὶ<sup>l</sup> οἱ Φαρισαῖοι φιλάργυροι ὑπάρχοντες, καὶ ἐξεμυκτήριζον αὐτόν.
<sup>15</sup> Καὶ εἶπεν αὐτοῖς, Ὑμεῖς ἐστε οἱ δικαιοῦντες ἑαυτοὺς ἐνώπιον τῶν ἀνθρώπων, ὁ δὲ θεὸς γινώσκει τὰς καρδίας ὑμῶν· ὅτι τὸ ἐν ἀνθρώποις ὑψηλὸν βδέλυγμα ἐνώπιον τοῦ θεοῦ.
<sup>16</sup> Ὁ νόμος καὶ οἱ προφῆται ἕως<sup>m</sup> Ἰωάννου· ἀπὸ τότε ἡ βασιλεία τοῦ θεοῦ εὐαγγελίζεται, καὶ πᾶς εἰς αὐτὴν βιάζεται.
<sup>17</sup> Εὐκοπώτερον δέ ἐστιν τὸν οὐρανὸν καὶ τὴν γῆν παρελθεῖν, ἢ τοῦ νόμου μίαν κεραίαν πεσεῖν.
<sup>18</sup> Πᾶς ὁ ἀπολύων τὴν γυναῖκα αὐτοῦ καὶ γαμῶν ἑτέραν μοιχεύει· καὶ πᾶς<sup>n</sup> ὁ ἀπολελυμένην ἀπὸ ἀνδρὸς γαμῶν μοιχεύει.

<sup>19</sup> Ἄνθρωπος δέ τις ἦν πλούσιος, καὶ ἐνεδιδύσκετο πορφύραν καὶ βύσσον, εὐφραινόμενος καθ’ ἡμέραν λαμπρῶς.
<sup>20</sup> Πτωχὸς δέ τις ἦν<sup>o</sup> ὀνόματι Λάζαρος, ὃς ἐβέβλητο πρὸς τὸν πυλῶνα αὐτοῦ ἡλκωμένος<sup>p</sup> 
<sup>21</sup> καὶ ἐπιθυμῶν χορτασθῆναι ἀπὸ τῶν<sup>q</sup> ψιχίων τῶν πιπτόντων ἀπὸ τῆς τραπέζης τοῦ πλουσίου· ἀλλὰ καὶ οἱ κύνες ἐρχόμενοι ἀπέλειχον<sup>r</sup> τὰ ἕλκη αὐτοῦ.
<sup>22</sup> Ἐγένετο δὲ ἀποθανεῖν τὸν πτωχόν, καὶ ἀπενεχθῆναι αὐτὸν ὑπὸ τῶν ἀγγέλων εἰς τὸν κόλπον Ἀβραάμ· ἀπέθανεν δὲ καὶ ὁ πλούσιος, καὶ ἐτάφη.
<sup>23</sup> Καὶ ἐν τῷ ᾍδῃ ἐπάρας τοὺς ὀφθαλμοὺς αὐτοῦ, ὑπάρχων ἐν βασάνοις, ὁρᾷ τὸν<sup>s</sup> Ἀβραὰμ ἀπὸ μακρόθεν, καὶ Λάζαρον ἐν τοῖς κόλποις αὐτοῦ.
<sup>24</sup> Καὶ αὐτὸς φωνήσας εἶπεν, Πάτερ Ἀβραάμ, ἐλέησόν με, καὶ πέμψον Λάζαρον, ἵνα βάψῃ τὸ ἄκρον τοῦ δακτύλου αὐτοῦ ὕδατος, καὶ καταψύξῃ τὴν γλῶσσάν μου· ὅτι ὀδυνῶμαι ἐν τῇ φλογὶ ταύτῃ.
<sup>25</sup> Εἶπεν δὲ Ἀβραάμ, Τέκνον, μνήσθητι ὅτι ἀπέλαβες σὺ<sup>t</sup> τὰ ἀγαθά σου ἐν τῇ ζωῇ σου, καὶ Λάζαρος ὁμοίως τὰ κακά· νῦν δὲ ὧδε παρακαλεῖται, σὺ δὲ ὀδυνᾶσαι.
<sup>26</sup> Καὶ ἐπὶ<sup>u</sup> πᾶσιν τούτοις, μεταξὺ ἡμῶν καὶ ὑμῶν χάσμα μέγα ἐστήρικται, ὅπως οἱ θέλοντες διαβῆναι ἔνθεν πρὸς ὑμᾶς μὴ δύνωνται, μηδὲ οἱ<sup>v</sup> ἐκεῖθεν πρὸς ἡμᾶς διαπερῶσιν.
<sup>27</sup> Εἶπεν δέ, Ἐρωτῶ οὖν<sup>w</sup> σε, πάτερ, ἵνα πέμψῃς αὐτὸν εἰς τὸν οἶκον τοῦ πατρός μου,
<sup>28</sup> ἔχω γὰρ πέντε ἀδελφούς, ὅπως διαμαρτύρηται αὐτοῖς, ἵνα μὴ καὶ αὐτοὶ ἔλθωσιν εἰς τὸν τόπον τοῦτον τῆς βασάνου.
<sup>29</sup> Λέγει αὐτῷ<sup>x</sup> Ἀβραάμ, Ἔχουσιν Μωσέα<sup>y</sup> καὶ τοὺς προφήτας· ἀκουσάτωσαν αὐτῶν.
<sup>30</sup> Ὁ δὲ εἶπεν, Οὐχί, πάτερ Ἀβραάμ· ἀλλ’ ἐάν τις ἀπὸ νεκρῶν πορευθῇ πρὸς αὐτούς, μετανοήσουσιν.
<sup>31</sup> Εἶπεν δὲ αὐτῷ, Εἰ Μωσέως<sup>z</sup> καὶ τῶν προφητῶν οὐκ ἀκούουσιν, οὐδέ,<sup>a</sup> ἐάν τις ἐκ νεκρῶν ἀναστῇ, πεισθήσονται.

> - <sup>a</sup> 1. N μαθητὰς αὐτοῦ ⇒ μαθητάς
> - <sup>b</sup> 2. N δυνήσῃ ⇒ δύνῃ
> - <sup>c</sup> 4. N τῆς ⇒ ἐκ τῆς
> - <sup>d</sup> 5. N χρεωφειλετῶν ⇒ χρεοφειλετῶν
> - <sup>e</sup> 6. N Καὶ εἶπεν ⇒ Ὁ δὲ εἶπεν
> - <sup>f</sup> 6. N τὸ γράμμα ⇒ τὰ γράμματα
> - <sup>g</sup> 7. N Καὶ λέγει ⇒ Λέγει
> - <sup>h</sup> 7. N τὸ γράμμα ⇒ τὰ γράμματα
> - <sup>i</sup> 9. N Κἀγὼ ⇒ Καὶ ἐγὼ
> - <sup>j</sup> 9. N Ποιήσατε ἑαυτοῖς ⇒ Ἑαυτοῖς ποιήσατε
> - <sup>k</sup> 9. N ἐκλίπητε ⇒ ἐκλίπῃ
> - <sup>l</sup> 14. N καὶ οἱ ⇒ οἱ
> - <sup>m</sup> 16. N ἕως ⇒ μέχρι
> - <sup>n</sup> 18. N καὶ πᾶς ⇒ καὶ
> - <sup>o</sup> 20. N ἦν ὀνόματι Λάζαρος ὃς ⇒ ὀνόματι Λάζαρος
> - <sup>p</sup> 20. N ἡλκωμένος ⇒ εἱλκωμένος
> - <sup>q</sup> 21. N τῶν ψιχίων ⇒ -
> - <sup>r</sup> 21. N ἀπέλειχον ⇒ ἐπέλειχον
> - <sup>s</sup> 23. N τὸν ⇒ -
> - <sup>t</sup> 25. N σὺ τὰ ⇒ τὰ
> - <sup>u</sup> 26. N ἐπὶ ⇒ ἐν
> - <sup>v</sup> 26. N οἱ ἐκεῖθεν ⇒ ἐκεῖθεν
> - <sup>w</sup> 27. N οὖν σε ⇒ σε οὖν
> - <sup>x</sup> 29. N Λέγει αὐτῷ ⇒ Λέγει δὲ
> - <sup>y</sup> 29. N Μωσέα ⇒ Μωϋσέα
> - <sup>z</sup> 31. N Μωσέως ⇒ Μωϋσέως
> - <sup>a</sup> 31. N οὐδέ ⇒ οὐδ’

## Chapter 17

<sup>1</sup> Εἶπεν δὲ πρὸς τοὺς μαθητάς,<sup>a</sup> Ἀνένδεκτόν ἐστιν τοῦ μὴ<sup>b</sup> ἐλθεῖν τὰ σκάνδαλα· οὐαὶ<sup>c</sup> δὲ δι’ οὗ ἔρχεται.
<sup>2</sup> Λυσιτελεῖ αὐτῷ εἰ μύλος<sup>d</sup> ὀνικὸς περίκειται περὶ τὸν τράχηλον αὐτοῦ, καὶ ἔρριπται εἰς τὴν θάλασσαν, ἢ ἵνα σκανδαλίσῃ ἕνα<sup>e</sup> τῶν μικρῶν τούτων.
<sup>3</sup> Προσέχετε ἑαυτοῖς. Ἐὰν δὲ<sup>f</sup> ἁμάρτῃ εἰς σὲ ὁ ἀδελφός σου, ἐπιτίμησον αὐτῷ· καὶ ἐὰν μετανοήσῃ, ἄφες αὐτῷ.
<sup>4</sup> Καὶ ἐὰν ἑπτάκις τῆς ἡμέρας ἁμάρτῃ<sup>g</sup> εἰς σέ, καὶ ἑπτάκις τῆς<sup>h</sup> ἡμέρας ἐπιστρέψῃ, λέγων, Μετανοῶ, ἀφήσεις αὐτῷ.

<sup>5</sup> Καὶ εἶπον<sup>i</sup> οἱ ἀπόστολοι τῷ κυρίῳ, Πρόσθες ἡμῖν πίστιν.
<sup>6</sup> Εἶπεν δὲ ὁ κύριος, Εἰ ἔχετε πίστιν ὡς κόκκον σινάπεως, ἐλέγετε ἂν τῇ συκαμίνῳ ταύτῃ,<sup>j</sup> Ἐκριζώθητι, καὶ φυτεύθητι ἐν τῇ θαλάσσῃ· καὶ ὑπήκουσεν ἂν ὑμῖν.
<sup>7</sup> Τίς δὲ ἐξ ὑμῶν δοῦλον ἔχων ἀροτριῶντα ἢ ποιμαίνοντα, ὃς εἰσελθόντι ἐκ τοῦ ἀγροῦ ἐρεῖ<sup>k</sup> εὐθέως, Παρελθὼν ἀνάπεσε·
<sup>8</sup> ἀλλ’ οὐχὶ ἐρεῖ αὐτῷ, Ἑτοίμασον τί δειπνήσω, καὶ περιζωσάμενος διακόνει μοι, ἕως φάγω καὶ πίω· καὶ μετὰ ταῦτα φάγεσαι καὶ πίεσαι σύ;
<sup>9</sup> Μὴ χάριν<sup>l</sup> ἔχει τῷ δούλῳ ἐκείνῳ<sup>m</sup> ὅτι ἐποίησεν τὰ διαταχθέντα; Οὐ<sup>n</sup> δοκῶ.
<sup>10</sup> Οὕτως καὶ ὑμεῖς, ὅταν ποιήσητε πάντα τὰ διαταχθέντα ὑμῖν, λέγετε ὅτι Δοῦλοι ἀχρεῖοί ἐσμεν· ὅτι<sup>o</sup> ὃ ὀφείλομεν<sup>p</sup> ποιῆσαι πεποιήκαμεν.

<sup>11</sup> Καὶ ἐγένετο ἐν τῷ πορεύεσθαι αὐτὸν<sup>q</sup> εἰς Ἱερουσαλήμ, καὶ αὐτὸς διήρχετο διὰ μέσου<sup>r</sup> Σαμαρείας καὶ Γαλιλαίας.
<sup>12</sup> Καὶ εἰσερχομένου αὐτοῦ εἴς τινα κώμην, ἀπήντησαν αὐτῷ<sup>s</sup> δέκα λεπροὶ ἄνδρες, οἳ ἔστησαν πόρρωθεν·
<sup>13</sup> καὶ αὐτοὶ ἦραν φωνήν, λέγοντες, Ἰησοῦ, ἐπιστάτα, ἐλέησον ἡμᾶς.
<sup>14</sup> Καὶ ἰδὼν εἶπεν αὐτοῖς, Πορευθέντες ἐπιδείξατε ἑαυτοὺς τοῖς ἱερεῦσιν. Καὶ ἐγένετο ἐν τῷ ὑπάγειν αὐτούς, ἐκαθαρίσθησαν.
<sup>15</sup> Εἷς δὲ ἐξ αὐτῶν, ἰδὼν ὅτι ἰάθη, ὑπέστρεψεν, μετὰ φωνῆς μεγάλης δοξάζων τὸν θεόν·
<sup>16</sup> καὶ ἔπεσεν ἐπὶ πρόσωπον παρὰ τοὺς πόδας αὐτοῦ, εὐχαριστῶν αὐτῷ· καὶ αὐτὸς ἦν Σαμαρείτης.<sup>t</sup> 
<sup>17</sup> Ἀποκριθεὶς δὲ ὁ Ἰησοῦς εἶπεν, Οὐχὶ οἱ δέκα ἐκαθαρίσθησαν; Οἱ δὲ ἐννέα ποῦ;
<sup>18</sup> Οὐχ εὑρέθησαν ὑποστρέψαντες δοῦναι δόξαν τῷ θεῷ, εἰ μὴ ὁ ἀλλογενὴς οὗτος;
<sup>19</sup> Καὶ εἶπεν αὐτῷ, Ἀναστὰς πορεύου· ἡ πίστις σου σέσωκέν σε.

<sup>20</sup> Ἐπερωτηθεὶς δὲ ὑπὸ τῶν Φαρισαίων, πότε ἔρχεται ἡ βασιλεία τοῦ θεοῦ, ἀπεκρίθη αὐτοῖς καὶ εἶπεν, Οὐκ ἔρχεται ἡ βασιλεία τοῦ θεοῦ μετὰ παρατηρήσεως·
<sup>21</sup> οὐδὲ ἐροῦσιν, Ἰδοὺ ὧδε, ἤ, Ἰδοὺ<sup>u</sup> ἐκεῖ. Ἰδοὺ γάρ, ἡ βασιλεία τοῦ θεοῦ ἐντὸς ὑμῶν ἐστίν.

<sup>22</sup> Εἶπεν δὲ πρὸς τοὺς μαθητάς, Ἐλεύσονται ἡμέραι ὅτε ἐπιθυμήσετε μίαν τῶν ἡμερῶν τοῦ υἱοῦ τοῦ ἀνθρώπου ἰδεῖν, καὶ οὐκ ὄψεσθε.
<sup>23</sup> Καὶ ἐροῦσιν ὑμῖν, Ἰδοὺ ὧδε,<sup>v</sup> ἤ, Ἰδοὺ ἐκεῖ· μὴ ἀπέλθητε, μηδὲ διώξητε.
<sup>24</sup> Ὥσπερ γὰρ ἡ ἀστραπὴ ἡ<sup>w</sup> ἀστράπτουσα ἐκ τῆς ὑπ’<sup>x</sup> οὐρανὸν εἰς τὴν ὑπ’ οὐρανὸν λάμπει, οὕτως ἔσται ὁ υἱὸς τοῦ ἀνθρώπου ἐν<sup>y</sup> τῇ ἡμέρᾳ αὐτοῦ.
<sup>25</sup> Πρῶτον δὲ δεῖ αὐτὸν πολλὰ παθεῖν καὶ ἀποδοκιμασθῆναι ἀπὸ τῆς γενεᾶς ταύτης.
<sup>26</sup> Καὶ καθὼς ἐγένετο ἐν ταῖς ἡμέραις Νῶε, οὕτως ἔσται καὶ ἐν ταῖς ἡμέραις τοῦ υἱοῦ τοῦ ἀνθρώπου.
<sup>27</sup> Ἤσθιον, ἔπινον, ἐγάμουν, ἐξεγαμίζοντο,<sup>z</sup> ἄχρι ἧς ἡμέρας εἰσῆλθεν Νῶε εἰς τὴν κιβωτόν, καὶ ἦλθεν ὁ κατακλυσμός, καὶ ἀπώλεσεν ἅπαντας.<sup>a</sup> 
<sup>28</sup> Ὁμοίως καὶ<sup>b</sup> ὡς ἐγένετο ἐν ταῖς ἡμέραις Λώτ· ἤσθιον, ἔπινον, ἠγόραζον, ἐπώλουν, ἐφύτευον, ᾠκοδόμουν·
<sup>29</sup> ᾗ δὲ ἡμέρᾳ ἐξῆλθεν Λὼτ ἀπὸ Σοδόμων, ἔβρεξεν πῦρ καὶ θεῖον ἀπ’ οὐρανοῦ, καὶ ἀπώλεσεν ἅπαντας·<sup>c</sup> 
<sup>30</sup> κατὰ ταῦτα<sup>d</sup> ἔσται ᾗ ἡμέρᾳ ὁ υἱὸς τοῦ ἀνθρώπου ἀποκαλύπτεται.
<sup>31</sup> Ἐν ἐκείνῃ τῇ ἡμέρᾳ, ὃς ἔσται ἐπὶ τοῦ δώματος, καὶ τὰ σκεύη αὐτοῦ ἐν τῇ οἰκίᾳ, μὴ καταβάτω ἆραι αὐτά· καὶ ὁ ἐν τῷ<sup>e</sup> ἀγρῷ ὁμοίως μὴ ἐπιστρεψάτω εἰς τὰ ὀπίσω.
<sup>32</sup> Μνημονεύετε τῆς γυναικὸς Λώτ.
<sup>33</sup> Ὃς ἐὰν ζητήσῃ τὴν ψυχὴν αὐτοῦ σῶσαι<sup>f</sup> ἀπολέσει αὐτήν· καὶ<sup>g</sup> ὃς ἐὰν ἀπολέσῃ<sup>h</sup> αὐτὴν ζῳογονήσει αὐτήν.
<sup>34</sup> Λέγω ὑμῖν, ταύτῃ τῇ νυκτὶ ἔσονται δύο ἐπὶ κλίνης μιᾶς· εἷς<sup>i</sup> παραληφθήσεται, καὶ ὁ ἕτερος ἀφεθήσεται.
<sup>35</sup> Δύο<sup>j</sup> ἔσονται ἀλήθουσαι ἐπὶ τὸ αὐτό· μία<sup>k</sup> παραληφθήσεται, καὶ ἡ ἑτέρα ἀφεθήσεται.
<sup>37</sup> Καὶ ἀποκριθέντες λέγουσιν αὐτῷ, Ποῦ, κύριε; Ὁ δὲ εἶπεν αὐτοῖς, Ὅπου τὸ σῶμα, ἐκεῖ συναχθήσονται<sup>l</sup> οἱ ἀετοί.

> - <sup>a</sup> 1. N μαθητάς ⇒ μαθητὰς αὐτοῦ
> - <sup>b</sup> 1. N μὴ ἐλθεῖν τὰ σκάνδαλα ⇒ τὰ σκάνδαλα μὴ ἐλθεῖν
> - <sup>c</sup> 1. N οὐαὶ δὲ ⇒ πλὴν οὐαὶ
> - <sup>d</sup> 2. N μύλος ὀνικὸς ⇒ λίθος μυλικὸς
> - <sup>e</sup> 2. N ἕνα τῶν μικρῶν τούτων ⇒ τῶν μικρῶν τούτων ἕνα
> - <sup>f</sup> 3. N δὲ ἁμάρτῃ εἰς σὲ ⇒ ἁμάρτῃ
> - <sup>g</sup> 4. N ἁμάρτῃ ⇒ ἁμαρτήσῃ
> - <sup>h</sup> 4. N τῆς ἡμέρας ἐπιστρέψῃ ⇒ ἐπιστρέψῃ πρὸς σέ
> - <sup>i</sup> 5. N εἶπον ⇒ εἶπαν
> - <sup>j</sup> 6. N ταύτῃ ⇒ [ταύτῃ]
> - <sup>k</sup> 7. N ἐρεῖ ⇒ ἐρεῖ αὐτῷ
> - <sup>l</sup> 9. N χάριν ἔχει ⇒ ἔχει χάριν
> - <sup>m</sup> 9. N ἐκείνῳ ⇒ -
> - <sup>n</sup> 9. N Οὐ δοκῶ ⇒ -
> - <sup>o</sup> 10. N ὅτι ὃ ὀφείλομεν ⇒ ὃ ὠφείλομεν
> - <sup>p</sup> 10. B ὀφείλομεν ⇒ ὠφείλομεν
> - <sup>q</sup> 11. N αὐτὸν ⇒ -
> - <sup>r</sup> 11. N μέσου ⇒ μέσον
> - <sup>s</sup> 12. N αὐτῷ ⇒ [αὐτῷ]
> - <sup>t</sup> 16. N Σαμαρείτης ⇒ Σαμαρίτης
> - <sup>u</sup> 21. N Ἰδοὺ ἐκεῖ ⇒ Ἐκεῖ
> - <sup>v</sup> 23. N ὧδε ἤ Ἰδοὺ ἐκεῖ ⇒ ἐκεῖ[ἤ]Ἰδοὺ ὧδε
> - <sup>w</sup> 24. N ἡ ἀστράπτουσα ⇒ ἀστράπτουσα
> - <sup>x</sup> 24. N ὑπ’ οὐρανὸν εἰς ⇒ ὑπὸ τὸν οὐρανὸν εἰς
> - <sup>y</sup> 24. N ἐν τῇ ἡμέρᾳ αὐτοῦ ⇒ [ἐν τῇ ἡμέρᾳ αὐτοῦ]
> - <sup>z</sup> 27. N ἐξεγαμίζοντο ⇒ ἐγαμίζοντο
> - <sup>a</sup> 27. N ἅπαντας ⇒ πάντας
> - <sup>b</sup> 28. N καὶ ὡς ⇒ καθὼς
> - <sup>c</sup> 29. N ἅπαντας ⇒ πάντας
> - <sup>d</sup> 30. N ταῦτα ⇒ τὰ αὐτὰ
> - <sup>e</sup> 31. N τῷ ⇒ -
> - <sup>f</sup> 33. N σῶσαι ⇒ περιποιήσασθαι
> - <sup>g</sup> 33. N καὶ ὃς ἐὰν ⇒ ὃς δ’ ἂν
> - <sup>h</sup> 33. N ἀπολέσῃ αὐτὴν ⇒ ἀπολέσῃ
> - <sup>i</sup> 34. N εἷς παραληφθήσεται ⇒ ὁ εἷς παραλημφθήσεται
> - <sup>j</sup> 35. N Δύο ἔσονται ⇒ Ἔσονται δύο
> - <sup>k</sup> 35. N μία παραληφθήσεται καὶ ἡ ⇒ ἡ μία παραλημφθήσεται ἡ δὲ
> - <sup>l</sup> 37. N συναχθήσονται οἱ ἀετοί ⇒ καὶ οἱ ἀετοὶ ἐπισυναχθήσονται

## Chapter 18

<sup>1</sup> Ἔλεγεν δὲ καὶ<sup>a</sup> παραβολὴν αὐτοῖς πρὸς τὸ δεῖν πάντοτε προσεύχεσθαι, καὶ<sup>b</sup> μὴ ἐκκακεῖν,<sup>c</sup> 
<sup>2</sup> λέγων, Κριτής τις ἦν ἔν τινι πόλει, τὸν θεὸν μὴ φοβούμενος, καὶ ἄνθρωπον μὴ ἐντρεπόμενος·
<sup>3</sup> χήρα δὲ ἦν ἐν τῇ πόλει ἐκείνῃ, καὶ ἤρχετο πρὸς αὐτόν, λέγουσα, Ἐκδίκησόν με ἀπὸ τοῦ ἀντιδίκου μου.
<sup>4</sup> Καὶ οὐκ ἠθέλησεν<sup>d</sup> ἐπὶ χρόνον· μετὰ δὲ ταῦτα εἶπεν ἐν ἑαυτῷ, Εἰ καὶ τὸν θεὸν οὐ φοβοῦμαι, καὶ<sup>e</sup> ἄνθρωπον οὐκ ἐντρέπομαι·
<sup>5</sup> διά γε τὸ παρέχειν μοι κόπον τὴν χήραν ταύτην, ἐκδικήσω αὐτήν, ἵνα μὴ εἰς τέλος ἐρχομένη ὑποπιάζῃ<sup>f</sup> με.
<sup>6</sup> Εἶπεν δὲ ὁ κύριος, Ἀκούσατε τί ὁ κριτὴς τῆς ἀδικίας λέγει.
<sup>7</sup> Ὁ δὲ θεὸς οὐ μὴ ποιήσῃ<sup>g</sup> τὴν ἐκδίκησιν τῶν ἐκλεκτῶν αὐτοῦ τῶν βοώντων πρὸς<sup>h</sup> αὐτὸν ἡμέρας καὶ νυκτός, καὶ μακροθυμῶν<sup>i</sup> ἐπ’ αὐτοῖς;
<sup>8</sup> Λέγω ὑμῖν ὅτι ποιήσει τὴν ἐκδίκησιν αὐτῶν ἐν τάχει. Πλὴν ὁ υἱὸς τοῦ ἀνθρώπου ἐλθὼν ἆρα εὑρήσει τὴν πίστιν ἐπὶ τῆς γῆς;

<sup>9</sup> Εἶπεν δὲ πρός<sup>j</sup> τινας τοὺς πεποιθότας ἐφ’ ἑαυτοῖς ὅτι εἰσὶν δίκαιοι, καὶ ἐξουθενοῦντας τοὺς λοιπούς, τὴν παραβολὴν ταύτην·
<sup>10</sup> Ἄνθρωποι δύο ἀνέβησαν εἰς τὸ ἱερὸν προσεύξασθαι· ὁ εἷς Φαρισαῖος, καὶ ὁ ἕτερος τελώνης.
<sup>11</sup> Ὁ Φαρισαῖος σταθεὶς πρὸς ἑαυτὸν ταῦτα προσηύχετο, Ὁ θεός, εὐχαριστῶ σοι ὅτι οὐκ εἰμὶ ὥσπερ οἱ λοιποὶ τῶν ἀνθρώπων, ἅρπαγες, ἄδικοι, μοιχοί, ἢ καὶ ὡς οὗτος ὁ τελώνης.
<sup>12</sup> Νηστεύω δὶς τοῦ σαββάτου, ἀποδεκατῶ πάντα ὅσα κτῶμαι.
<sup>13</sup> Καὶ<sup>k</sup> ὁ τελώνης μακρόθεν ἑστὼς οὐκ ἤθελεν οὐδὲ τοὺς ὀφθαλμοὺς εἰς<sup>l</sup> τὸν οὐρανὸν ἐπᾶραι, ἀλλ’ ἔτυπτεν<sup>m</sup> εἰς τὸ στῆθος αὐτοῦ, λέγων, Ὁ θεός, ἱλάσθητί μοι τῷ ἁμαρτωλῷ.
<sup>14</sup> Λέγω ὑμῖν, κατέβη οὗτος δεδικαιωμένος εἰς τὸν οἶκον αὐτοῦ ἢ<sup>n</sup> γὰρ ἐκεῖνος· ὅτι πᾶς ὁ ὑψῶν ἑαυτὸν ταπεινωθήσεται, ὁ δὲ ταπεινῶν ἑαυτὸν ὑψωθήσεται.

<sup>15</sup> Προσέφερον δὲ αὐτῷ καὶ τὰ βρέφη, ἵνα αὐτῶν ἅπτηται· ἰδόντες δὲ οἱ μαθηταὶ ἐπετίμησαν<sup>o</sup> αὐτοῖς.
<sup>16</sup> Ὁ δὲ Ἰησοῦς προσκαλεσάμενος<sup>p</sup> αὐτὰ εἶπεν, Ἄφετε τὰ παιδία ἔρχεσθαι πρός με, καὶ μὴ κωλύετε αὐτά· τῶν γὰρ τοιούτων ἐστὶν ἡ βασιλεία τοῦ θεοῦ.
<sup>17</sup> Ἀμὴν λέγω ὑμῖν, ὃς ἐὰν<sup>q</sup> μὴ δέξηται τὴν βασιλείαν τοῦ θεοῦ ὡς παιδίον, οὐ μὴ εἰσέλθῃ εἰς αὐτήν.

<sup>18</sup> Καὶ ἐπηρώτησέν τις αὐτὸν ἄρχων, λέγων, Διδάσκαλε ἀγαθέ, τί ποιήσας ζωὴν αἰώνιον κληρονομήσω;
<sup>19</sup> Εἶπεν δὲ αὐτῷ ὁ Ἰησοῦς, Τί με λέγεις ἀγαθόν; Οὐδεὶς ἀγαθός, εἰ μὴ εἷς, ὁ θεός.
<sup>20</sup> Τὰς ἐντολὰς οἶδας, Μὴ μοιχεύσῃς, μὴ φονεύσῃς, μὴ κλέψῃς, μὴ ψευδομαρτυρήσῃς, τίμα τὸν πατέρα σου καὶ τὴν μητέρα σου.<sup>r</sup> 
<sup>21</sup> Ὁ δὲ εἶπεν, Ταῦτα πάντα ἐφυλαξάμην<sup>s</sup> ἐκ νεότητός μου.<sup>t</sup> 
<sup>22</sup> Ἀκούσας δὲ ταῦτα<sup>u</sup> ὁ Ἰησοῦς εἶπεν αὐτῷ, Ἔτι ἕν σοι λείπει· πάντα ὅσα ἔχεις πώλησον, καὶ διάδος πτωχοῖς, καὶ ἕξεις θησαυρὸν ἐν οὐρανῷ·<sup>v</sup> καὶ δεῦρο, ἀκολούθει μοι.
<sup>23</sup> Ὁ δὲ ἀκούσας ταῦτα περίλυπος ἐγένετο·<sup>w</sup> ἦν γὰρ πλούσιος σφόδρα.
<sup>24</sup> Ἰδὼν δὲ αὐτὸν ὁ Ἰησοῦς περίλυπον<sup>x</sup> γενόμενον εἶπεν, Πῶς δυσκόλως οἱ τὰ χρήματα ἔχοντες εἰσελεύσονται<sup>y</sup> εἰς τὴν βασιλείαν τοῦ θεοῦ.<sup>z</sup> 
<sup>25</sup> Εὐκοπώτερον γάρ ἐστιν κάμηλον διὰ τρυμαλιᾶς<sup>a</sup> ῥαφίδος εἰσελθεῖν, ἢ πλούσιον εἰς τὴν βασιλείαν τοῦ θεοῦ εἰσελθεῖν.
<sup>26</sup> Εἶπον<sup>b</sup> δὲ οἱ ἀκούσαντες, Καὶ τίς δύναται σωθῆναι;
<sup>27</sup> Ὁ δὲ εἶπεν, Τὰ ἀδύνατα παρὰ ἀνθρώποις δυνατά ἐστιν<sup>c</sup> παρὰ τῷ θεῷ.
<sup>28</sup> Εἶπεν δὲ Πέτρος,<sup>d</sup> Ἰδού, ἡμεῖς ἀφήκαμεν<sup>e</sup> πάντα καὶ ἠκολουθήσαμέν σοι.
<sup>29</sup> Ὁ δὲ εἶπεν αὐτοῖς, Ἀμὴν λέγω ὑμῖν ὅτι οὐδείς ἐστιν ὃς ἀφῆκεν οἰκίαν, ἢ γονεῖς,<sup>f</sup> ἢ ἀδελφούς, ἢ γυναῖκα,<sup>g</sup> ἢ τέκνα, ἕνεκεν τῆς βασιλείας τοῦ θεοῦ,
<sup>30</sup> ὃς οὐ<sup>h</sup> μὴ ἀπολάβῃ πολλαπλασίονα ἐν τῷ καιρῷ τούτῳ, καὶ ἐν τῷ αἰῶνι τῷ ἐρχομένῳ ζωὴν αἰώνιον.

<sup>31</sup> Παραλαβὼν δὲ τοὺς δώδεκα, εἶπεν πρὸς αὐτούς, Ἰδού, ἀναβαίνομεν εἰς Ἱεροσόλυμα,<sup>i</sup> καὶ τελεσθήσεται πάντα τὰ γεγραμμένα διὰ τῶν προφητῶν τῷ υἱῷ τοῦ ἀνθρώπου.
<sup>32</sup> Παραδοθήσεται γὰρ τοῖς ἔθνεσιν, καὶ ἐμπαιχθήσεται, καὶ ὑβρισθήσεται, καὶ ἐμπτυσθήσεται,
<sup>33</sup> καὶ μαστιγώσαντες ἀποκτενοῦσιν αὐτόν· καὶ τῇ ἡμέρᾳ τῇ τρίτῃ ἀναστήσεται.
<sup>34</sup> Καὶ αὐτοὶ οὐδὲν τούτων συνῆκαν, καὶ ἦν τὸ ῥῆμα τοῦτο κεκρυμμένον ἀπ’ αὐτῶν, καὶ οὐκ ἐγίνωσκον τὰ λεγόμενα.

<sup>35</sup> Ἐγένετο δὲ ἐν τῷ ἐγγίζειν αὐτὸν εἰς Ἰεριχώ, τυφλός τις ἐκάθητο παρὰ τὴν ὁδὸν προσαιτῶν·<sup>j</sup> 
<sup>36</sup> ἀκούσας δὲ ὄχλου διαπορευομένου, ἐπυνθάνετο τί εἴη τοῦτο.
<sup>37</sup> Ἀπήγγειλαν δὲ αὐτῷ ὅτι Ἰησοῦς ὁ Ναζωραῖος παρέρχεται.
<sup>38</sup> Καὶ ἐβόησεν, λέγων, Ἰησοῦ, υἱὲ Δαυίδ, ἐλέησόν με.
<sup>39</sup> Καὶ οἱ προάγοντες ἐπετίμων αὐτῷ ἵνα σιωπήσῃ·<sup>k</sup> αὐτὸς δὲ πολλῷ μᾶλλον ἔκραζεν, Υἱὲ Δαυίδ, ἐλέησόν με.
<sup>40</sup> Σταθεὶς δὲ ὁ Ἰησοῦς ἐκέλευσεν αὐτὸν ἀχθῆναι πρὸς αὐτόν· ἐγγίσαντος δὲ αὐτοῦ ἐπηρώτησεν αὐτόν,
<sup>41</sup> λέγων,<sup>l</sup> Τί σοι θέλεις ποιήσω; Ὁ δὲ εἶπεν, Κύριε, ἵνα ἀναβλέψω.
<sup>42</sup> Καὶ ὁ Ἰησοῦς εἶπεν αὐτῷ, Ἀνάβλεψον· ἡ πίστις σου σέσωκέν σε.
<sup>43</sup> Καὶ παραχρῆμα ἀνέβλεψεν, καὶ ἠκολούθει αὐτῷ, δοξάζων τὸν θεόν· καὶ πᾶς ὁ λαὸς ἰδὼν ἔδωκεν αἶνον τῷ θεῷ.

> - <sup>a</sup> 1. N καὶ παραβολὴν ⇒ παραβολὴν
> - <sup>b</sup> 1. N προσεύχεσθαι ⇒ προσεύχεσθαι αὐτοὺς
> - <sup>c</sup> 1. N ἐκκακεῖν ⇒ ἐγκακεῖν
> - <sup>d</sup> 4. N ἠθέλησεν ⇒ ἤθελεν
> - <sup>e</sup> 4. N καὶ ἄνθρωπον οὐκ ⇒ οὐδὲ ἄνθρωπον
> - <sup>f</sup> 5. N ὑποπιάζῃ ⇒ ὑπωπιάζῃ
> - <sup>g</sup> 7. B ποιήσῃ ⇒ ποιήσει
> - <sup>h</sup> 7. N πρὸς αὐτὸν ⇒ αὐτῷ
> - <sup>i</sup> 7. N μακροθυμῶν ⇒ μακροθυμεῖ
> - <sup>j</sup> 9. N πρός ⇒ καὶ πρός
> - <sup>k</sup> 13. N Καὶ ὁ ⇒ Ὁ δὲ
> - <sup>l</sup> 13. N εἰς τὸν οὐρανὸν ἐπᾶραι ⇒ ἐπᾶραι εἰς τὸν οὐρανόν
> - <sup>m</sup> 13. N ἔτυπτεν εἰς ⇒ ἔτυπτεν
> - <sup>n</sup> 14. N ἢ γὰρ ἐκεῖνος ⇒ παρ’ ἐκεῖνον
> - <sup>o</sup> 15. N ἐπετίμησαν ⇒ ἐπετίμων
> - <sup>p</sup> 16. N προσκαλεσάμενος αὐτὰ εἶπεν ⇒ προσεκαλέσατο αὐτὰ λέγων
> - <sup>q</sup> 17. N ἐὰν ⇒ ἂν
> - <sup>r</sup> 20. N μητέρα σου ⇒ μητέρα
> - <sup>s</sup> 21. N ἐφυλαξάμην ⇒ ἐφύλαξα
> - <sup>t</sup> 21. N μου ⇒ -
> - <sup>u</sup> 22. N ταῦτα ⇒ -
> - <sup>v</sup> 22. N οὐρανῷ ⇒ [τοῖς]οὐρανοῖς
> - <sup>w</sup> 23. N ἐγένετο ⇒ ἐγενήθη
> - <sup>x</sup> 24. N περίλυπον γενόμενον ⇒ [περίλυπον γενόμενον]
> - <sup>y</sup> 24. N εἰσελεύσονται ⇒ -
> - <sup>z</sup> 24. N θεοῦ ⇒ θεοῦ εἰσπορεύονται
> - <sup>a</sup> 25. N τρυμαλιᾶς ῥαφίδος ⇒ τρήματος βελόνης
> - <sup>b</sup> 26. N Εἶπον ⇒ Εἶπαν
> - <sup>c</sup> 27. N ἐστιν παρὰ τῷ θεῷ ⇒ παρὰ τῷ θεῷ ἐστιν
> - <sup>d</sup> 28. N Πέτρος ⇒ ὁ Πέτρος
> - <sup>e</sup> 28. N ἀφήκαμεν πάντα καὶ ⇒ ἀφέντες τὰ ἴδια
> - <sup>f</sup> 29. N γονεῖς ⇒ γυναῖκα
> - <sup>g</sup> 29. N γυναῖκα ⇒ γονεῖς
> - <sup>h</sup> 30. N οὐ μὴ ἀπολάβῃ ⇒ οὐχὶ μὴ[ἀπο]λάβῃ
> - <sup>i</sup> 31. N Ἱεροσόλυμα ⇒ Ἰερουσαλήμ
> - <sup>j</sup> 35. N προσαιτῶν ⇒ ἐπαιτῶν
> - <sup>k</sup> 39. N σιωπήσῃ ⇒ σιγήσῃ
> - <sup>l</sup> 41. N λέγων ⇒ -

## Chapter 19

<sup>1</sup> Καὶ εἰσελθὼν διήρχετο τὴν Ἰεριχώ.
<sup>2</sup> Καὶ ἰδού, ἀνὴρ ὀνόματι καλούμενος Ζακχαῖος, καὶ αὐτὸς ἦν ἀρχιτελώνης, καὶ οὗτος<sup>a</sup> ἦν πλούσιος.
<sup>3</sup> Καὶ ἐζήτει ἰδεῖν τὸν Ἰησοῦν τίς ἐστιν, καὶ οὐκ ἠδύνατο ἀπὸ τοῦ ὄχλου, ὅτι τῇ ἡλικίᾳ μικρὸς ἦν.
<sup>4</sup> Καὶ προδραμὼν ἔμπροσθεν<sup>b</sup> ἀνέβη ἐπὶ συκομωραίαν<sup>c</sup> ἵνα ἴδῃ αὐτόν· ὅτι ἐκείνης<sup>d</sup> ἔμελλεν<sup>e</sup> διέρχεσθαι.
<sup>5</sup> Καὶ ὡς ἦλθεν ἐπὶ τὸν τόπον, ἀναβλέψας ὁ Ἰησοῦς εἶδεν<sup>f</sup> αὐτόν, καὶ εἶπεν πρὸς αὐτόν, Ζακχαῖε, σπεύσας κατάβηθι· σήμερον γὰρ ἐν τῷ οἴκῳ σου δεῖ με μεῖναι.
<sup>6</sup> Καὶ σπεύσας κατέβη, καὶ ὑπεδέξατο αὐτὸν χαίρων.
<sup>7</sup> Καὶ ἰδόντες πάντες διεγόγγυζον, λέγοντες ὅτι Παρὰ ἁμαρτωλῷ ἀνδρὶ εἰσῆλθεν καταλῦσαι.
<sup>8</sup> Σταθεὶς δὲ Ζακχαῖος εἶπεν πρὸς τὸν κύριον, Ἰδού, τὰ ἡμίση<sup>g</sup> τῶν ὑπαρχόντων μου,<sup>h</sup> κύριε, δίδωμι<sup>i</sup> τοῖς πτωχοῖς· καὶ εἴ τινός τι ἐσυκοφάντησα, ἀποδίδωμι τετραπλοῦν.
<sup>9</sup> Εἶπεν δὲ πρὸς αὐτὸν ὁ Ἰησοῦς ὅτι Σήμερον σωτηρία τῷ οἴκῳ τούτῳ ἐγένετο, καθότι καὶ αὐτὸς υἱὸς Ἀβραάμ ἐστιν.
<sup>10</sup> Ἦλθεν γὰρ ὁ υἱὸς τοῦ ἀνθρώπου ζητῆσαι καὶ σῶσαι τὸ ἀπολωλός.

<sup>11</sup> Ἀκουόντων δὲ αὐτῶν ταῦτα, προσθεὶς εἶπεν παραβολήν, διὰ τὸ ἐγγὺς αὐτὸν<sup>j</sup> εἶναι Ἱερουσαλήμ, καὶ δοκεῖν αὐτοὺς ὅτι παραχρῆμα μέλλει ἡ βασιλεία τοῦ θεοῦ ἀναφαίνεσθαι.
<sup>12</sup> Εἶπεν οὖν, Ἄνθρωπός τις εὐγενὴς ἐπορεύθη εἰς χώραν μακράν, λαβεῖν ἑαυτῷ βασιλείαν, καὶ ὑποστρέψαι.
<sup>13</sup> Καλέσας δὲ δέκα δούλους ἑαυτοῦ, ἔδωκεν αὐτοῖς δέκα μνᾶς, καὶ εἶπεν πρὸς αὐτούς, Πραγματεύσασθε ἕως<sup>k</sup> ἔρχομαι.
<sup>14</sup> Οἱ δὲ πολῖται αὐτοῦ ἐμίσουν αὐτόν, καὶ ἀπέστειλαν πρεσβείαν ὀπίσω αὐτοῦ, λέγοντες, Οὐ θέλομεν τοῦτον βασιλεῦσαι ἐφ’ ἡμᾶς.
<sup>15</sup> Καὶ ἐγένετο ἐν τῷ ἐπανελθεῖν αὐτὸν λαβόντα τὴν βασιλείαν, καὶ εἶπεν<sup>l</sup> φωνηθῆναι αὐτῷ τοὺς δούλους τούτους, οἷς ἔδωκεν<sup>m</sup> τὸ ἀργύριον, ἵνα γνῷ<sup>n</sup> τίς τί διεπραγματεύσατο.
<sup>16</sup> Παρεγένετο δὲ ὁ πρῶτος, λέγων, Κύριε, ἡ μνᾶ σου προσειργάσατο<sup>o</sup> δέκα μνᾶς.
<sup>17</sup> Καὶ εἶπεν αὐτῷ, Εὖ,<sup>p</sup> ἀγαθὲ δοῦλε· ὅτι ἐν ἐλαχίστῳ πιστὸς ἐγένου, ἴσθι ἐξουσίαν ἔχων ἐπάνω δέκα πόλεων.
<sup>18</sup> Καὶ ἦλθεν ὁ δεύτερος, λέγων, Κύριε,<sup>q</sup> ἡ μνᾶ σου ἐποίησεν πέντε μνᾶς.
<sup>19</sup> Εἶπεν δὲ καὶ τούτῳ, Καὶ σὺ γίνου<sup>r</sup> ἐπάνω πέντε πόλεων.
<sup>20</sup> Καὶ ἕτερος<sup>s</sup> ἦλθεν, λέγων, Κύριε, ἰδού, ἡ μνᾶ σου, ἣν εἶχον ἀποκειμένην ἐν σουδαρίῳ·
<sup>21</sup> ἐφοβούμην γάρ σε, ὅτι ἄνθρωπος αὐστηρὸς εἶ· αἴρεις ὃ οὐκ ἔθηκας, καὶ θερίζεις ὃ οὐκ ἔσπειρας.
<sup>22</sup> Λέγει δὲ<sup>t</sup> αὐτῷ, Ἐκ τοῦ στόματός σου κρινῶ σε, πονηρὲ δοῦλε. ᾜδεις ὅτι ἐγὼ ἄνθρωπος αὐστηρός εἰμι, αἴρων ὃ οὐκ ἔθηκα, καὶ θερίζων ὃ οὐκ ἔσπειρα·
<sup>23</sup> καὶ διὰ τί οὐκ ἔδωκας τὸ<sup>u</sup> ἀργύριόν μου ἐπὶ τράπεζαν, καὶ<sup>v</sup> ἐγὼ ἐλθὼν σὺν τόκῳ ἂν ἔπραξα<sup>w</sup> αὐτό;
<sup>24</sup> Καὶ τοῖς παρεστῶσιν εἶπεν, Ἄρατε ἀπ’ αὐτοῦ τὴν μνᾶν, καὶ δότε τῷ τὰς δέκα μνᾶς ἔχοντι.
<sup>25</sup> Καὶ εἶπον<sup>x</sup> αὐτῷ, Κύριε, ἔχει δέκα μνᾶς.
<sup>26</sup> Λέγω γὰρ<sup>y</sup> ὑμῖν ὅτι παντὶ τῷ ἔχοντι δοθήσεται· ἀπὸ δὲ τοῦ μὴ ἔχοντος, καὶ ὃ ἔχει ἀρθήσεται ἀπ’<sup>z</sup> αὐτοῦ.
<sup>27</sup> Πλὴν τοὺς ἐχθρούς μου ἐκείνους,<sup>a</sup> τοὺς μὴ θελήσαντάς με βασιλεῦσαι ἐπ’ αὐτούς, ἀγάγετε ὧδε, καὶ κατασφάξατε ἔμπροσθέν<sup>b</sup> μου.

<sup>28</sup> Καὶ εἰπὼν ταῦτα, ἐπορεύετο ἔμπροσθεν, ἀναβαίνων εἰς Ἱεροσόλυμα.

<sup>29</sup> Καὶ ἐγένετο ὡς ἤγγισεν εἰς Βηθσφαγὴ<sup>c</sup> καὶ Βηθανίαν πρὸς τὸ ὄρος τὸ καλούμενον Ἐλαιῶν, ἀπέστειλεν δύο τῶν μαθητῶν αὐτοῦ,<sup>d</sup> 
<sup>30</sup> εἰπών,<sup>e</sup> Ὑπάγετε εἰς τὴν κατέναντι κώμην· ἐν ᾗ εἰσπορευόμενοι εὑρήσετε πῶλον δεδεμένον, ἐφ’ ὃν οὐδεὶς πώποτε ἀνθρώπων ἐκάθισεν· λύσαντες<sup>f</sup> αὐτὸν ἀγάγετε.
<sup>31</sup> Καὶ ἐάν τις ὑμᾶς ἐρωτᾷ, Διὰ τί λύετε; οὕτως ἐρεῖτε αὐτῷ<sup>g</sup> ὅτι Ὁ κύριος αὐτοῦ χρείαν ἔχει.
<sup>32</sup> Ἀπελθόντες δὲ οἱ ἀπεσταλμένοι εὗρον καθὼς εἶπεν αὐτοῖς.
<sup>33</sup> Λυόντων δὲ αὐτῶν τὸν πῶλον, εἶπον<sup>h</sup> οἱ κύριοι αὐτοῦ πρὸς αὐτούς, Τί λύετε τὸν πῶλον;
<sup>34</sup> Οἱ δὲ εἶπον,<sup>i</sup> Ὁ κύριος αὐτοῦ χρείαν ἔχει.
<sup>35</sup> Καὶ ἤγαγον αὐτὸν πρὸς τὸν Ἰησοῦν· καὶ ἐπιρρίψαντες<sup>j</sup> ἑαυτῶν τὰ ἱμάτια ἐπὶ τὸν πῶλον, ἐπεβίβασαν τὸν Ἰησοῦν.
<sup>36</sup> Πορευομένου δὲ αὐτοῦ, ὑπεστρώννυον τὰ ἱμάτια αὐτῶν ἐν τῇ ὁδῷ.
<sup>37</sup> Ἐγγίζοντος δὲ αὐτοῦ ἤδη πρὸς τῇ καταβάσει τοῦ ὄρους τῶν Ἐλαιῶν, ἤρξαντο ἅπαν τὸ πλῆθος τῶν μαθητῶν χαίροντες αἰνεῖν τὸν θεὸν φωνῇ μεγάλῃ περὶ πασῶν ὧν εἶδον δυνάμεων,
<sup>38</sup> λέγοντες, Εὐλογημένος ὁ ἐρχόμενος βασιλεὺς<sup>k</sup> ἐν ὀνόματι κυρίου· εἰρήνη<sup>l</sup> ἐν οὐρανῷ, καὶ δόξα ἐν ὑψίστοις.

<sup>39</sup> Καί τινες τῶν Φαρισαίων ἀπὸ τοῦ ὄχλου εἶπον<sup>m</sup> πρὸς αὐτόν, Διδάσκαλε, ἐπιτίμησον τοῖς μαθηταῖς σου.
<sup>40</sup> Καὶ ἀποκριθεὶς εἶπεν αὐτοῖς,<sup>n</sup> Λέγω ὑμῖν ὅτι<sup>o</sup> ἐὰν οὗτοι σιωπήσωσιν,<sup>p</sup> οἱ λίθοι κεκράξονται.<sup>q</sup> 

<sup>41</sup> Καὶ ὡς ἤγγισεν, ἰδὼν τὴν πόλιν, ἔκλαυσεν ἐπ’ αὐτῇ,<sup>r</sup> 
<sup>42</sup> λέγων ὅτι Εἰ ἔγνως καὶ<sup>s</sup> σύ, καί γε ἐν τῇ ἡμέρᾳ σου<sup>t</sup> ταύτῃ, τὰ πρὸς εἰρήνην<sup>u</sup> σου· νῦν δὲ ἐκρύβη ἀπὸ ὀφθαλμῶν σου.
<sup>43</sup> Ὅτι ἥξουσιν ἡμέραι ἐπὶ σέ, καὶ περιβαλοῦσιν<sup>v</sup> οἱ ἐχθροί σου χάρακά σοι, καὶ περικυκλώσουσίν σε, καὶ συνέξουσίν σε πάντοθεν,
<sup>44</sup> καὶ ἐδαφιοῦσίν σε καὶ τὰ τέκνα σου ἐν σοί, καὶ οὐκ ἀφήσουσιν ἐν<sup>w</sup> σοὶ λίθον ἐπὶ λίθῳ· ἀνθ’ ὧν οὐκ ἔγνως τὸν καιρὸν τῆς ἐπισκοπῆς σου.

<sup>45</sup> Καὶ εἰσελθὼν εἰς τὸ ἱερόν, ἤρξατο ἐκβάλλειν τοὺς πωλοῦντας ἐν<sup>x</sup> αὐτῷ καὶ ἀγοράζοντας,
<sup>46</sup> λέγων αὐτοῖς, Γέγραπται, Ὁ<sup>y</sup> οἶκός μου οἶκος προσευχῆς ἐστίν·<sup>z</sup> ὑμεῖς δὲ αὐτὸν ἐποιήσατε σπήλαιον λῃστῶν.
<sup>47</sup> Καὶ ἦν διδάσκων τὸ καθ’ ἡμέραν ἐν τῷ ἱερῷ· οἱ δὲ ἀρχιερεῖς καὶ οἱ γραμματεῖς ἐζήτουν αὐτὸν ἀπολέσαι, καὶ οἱ πρῶτοι τοῦ λαοῦ·
<sup>48</sup> καὶ οὐχ εὕρισκον τὸ τί ποιήσωσιν, ὁ λαὸς γὰρ ἅπας ἐξεκρέματο αὐτοῦ ἀκούων.

> - <sup>a</sup> 2. N οὗτος ἦν ⇒ αὐτὸς
> - <sup>b</sup> 4. N ἔμπροσθεν ⇒ εἰς τὸ ἔμπροσθεν
> - <sup>c</sup> 4. N συκομωραίαν ⇒ συκομορέαν
> - <sup>d</sup> 4. B ἐκείνης ⇒ δι’ ἐκείνης
> - <sup>e</sup> 4. N ἔμελλεν ⇒ ἤμελλεν
> - <sup>f</sup> 5. N εἶδεν αὐτόν καὶ ⇒ -
> - <sup>g</sup> 8. N ἡμίση ⇒ ἡμίσιά μου
> - <sup>h</sup> 8. N μου κύριε ⇒ κύριε
> - <sup>i</sup> 8. N δίδωμι τοῖς πτωχοῖς ⇒ τοῖς πτωχοῖς δίδωμι
> - <sup>j</sup> 11. N αὐτὸν εἶναι Ἱερουσαλήμ ⇒ εἶναι Ἰερουσαλὴμ αὐτόν
> - <sup>k</sup> 13. N ἕως ⇒ ἐν ᾧ
> - <sup>l</sup> 15. B καὶ εἶπεν ⇒ εἶπεν
> - <sup>m</sup> 15. N ἔδωκεν ⇒ δεδώκει
> - <sup>n</sup> 15. N γνῷ τίς τί διεπραγματεύσατο ⇒ γνοῖ τί διεπραγματεύσαντο
> - <sup>o</sup> 16. N προσειργάσατο δέκα ⇒ δέκα προσηργάσατο
> - <sup>p</sup> 17. N Εὖ ⇒ Εὖγε
> - <sup>q</sup> 18. N Κύριε ἡ μνᾶ σου ⇒ Ἡ μνᾶ σου κύριε
> - <sup>r</sup> 19. N γίνου ἐπάνω ⇒ ἐπάνω γίνου
> - <sup>s</sup> 20. N ἕτερος ⇒ ὁ ἕτερος
> - <sup>t</sup> 22. N δὲ ⇒ -
> - <sup>u</sup> 23. N τὸ ἀργύριόν μου ⇒ μου τὸ ἀργύριον
> - <sup>v</sup> 23. N καὶ ἐγὼ ⇒ κἀγὼ
> - <sup>w</sup> 23. N ἔπραξα αὐτό ⇒ αὐτὸ ἔπραξα
> - <sup>x</sup> 25. N εἶπον ⇒ εἶπαν
> - <sup>y</sup> 26. N γὰρ ⇒ -
> - <sup>z</sup> 26. N ἀπ’ αὐτοῦ ⇒ -
> - <sup>a</sup> 27. N ἐκείνους ⇒ τούτους
> - <sup>b</sup> 27. N ἔμπροσθέν ⇒ αὐτοὺς ἔμπροσθέν
> - <sup>c</sup> 29. B Βηθσφαγὴ ⇒ Βηθφαγὴ
> - <sup>d</sup> 29. N Βηθσφαγὴ καὶ Βηθανίαν ⇒ Βηθφαγὴ καὶ Βηθανία[ν]
> - <sup>e</sup> 30. N εἰπών ⇒ λέγων
> - <sup>f</sup> 30. N λύσαντες ⇒ καὶ λύσαντες
> - <sup>g</sup> 31. N αὐτῷ ⇒ -
> - <sup>h</sup> 33. N εἶπον ⇒ εἶπαν
> - <sup>i</sup> 34. N εἶπον ⇒ εἶπαν ὅτι
> - <sup>j</sup> 35. N ἐπιρρίψαντες ἑαυτῶν ⇒ ἐπιρίψαντες αὐτῶν
> - <sup>k</sup> 38. N βασιλεὺς ⇒ ὁ βασιλεὺς
> - <sup>l</sup> 38. N εἰρήνη ἐν οὐρανῷ ⇒ ἐν οὐρανῷ εἰρήνη
> - <sup>m</sup> 39. N εἶπον ⇒ εἶπαν
> - <sup>n</sup> 40. N αὐτοῖς ⇒ -
> - <sup>o</sup> 40. N ὅτι ⇒ -
> - <sup>p</sup> 40. N σιωπήσωσιν ⇒ σιωπήσουσιν
> - <sup>q</sup> 40. N κεκράξονται ⇒ κράξουσιν
> - <sup>r</sup> 41. N αὐτῇ ⇒ αὐτήν
> - <sup>s</sup> 42. N καὶ σύ καί γε ⇒ -
> - <sup>t</sup> 42. N σου ταύτῃ ⇒ ταύτῃ καὶ σὺ
> - <sup>u</sup> 42. N εἰρήνην σου ⇒ εἰρήνην
> - <sup>v</sup> 43. N περιβαλοῦσιν ⇒ παρεμβαλοῦσιν
> - <sup>w</sup> 44. N ἐν σοὶ λίθον ἐπὶ λίθῳ ⇒ λίθον ἐπὶ λίθον ἐν σοί
> - <sup>x</sup> 45. N ἐν αὐτῷ καὶ ἀγοράζοντας ⇒ -
> - <sup>y</sup> 46. N Ὁ ⇒ Καὶ ἔσται ὁ
> - <sup>z</sup> 46. N ἐστίν ⇒ -

## Chapter 20

<sup>1</sup> Καὶ ἐγένετο ἐν μιᾷ τῶν ἡμερῶν ἐκείνων,<sup>a</sup> διδάσκοντος αὐτοῦ τὸν λαὸν ἐν τῷ ἱερῷ καὶ εὐαγγελιζομένου, ἐπέστησαν οἱ ἱερεῖς<sup>b</sup> καὶ οἱ γραμματεῖς σὺν τοῖς πρεσβυτέροις,
<sup>2</sup> καὶ εἶπον<sup>c</sup> πρὸς αὐτόν, λέγοντες, Εἰπὲ ἡμῖν, ἐν ποίᾳ ἐξουσίᾳ ταῦτα ποιεῖς, ἢ τίς ἐστιν ὁ δούς σοι τὴν ἐξουσίαν ταύτην;
<sup>3</sup> Ἀποκριθεὶς δὲ εἶπεν πρὸς αὐτούς, Ἐρωτήσω ὑμᾶς κἀγὼ ἕνα<sup>d</sup> λόγον, καὶ εἴπατέ μοι·
<sup>4</sup> Τὸ βάπτισμα Ἰωάννου ἐξ οὐρανοῦ ἦν, ἢ ἐξ ἀνθρώπων;
<sup>5</sup> Οἱ δὲ συνελογίσαντο πρὸς ἑαυτούς, λέγοντες ὅτι Ἐὰν εἴπωμεν, Ἐξ οὐρανοῦ, ἐρεῖ, Διὰ τί οὐκ ἐπιστεύσατε αὐτῷ;
<sup>6</sup> Ἐὰν δὲ εἴπωμεν, Ἐξ ἀνθρώπων, πᾶς<sup>e</sup> ὁ λαὸς καταλιθάσει ἡμᾶς· πεπεισμένος γάρ ἐστιν Ἰωάννην προφήτην εἶναι.
<sup>7</sup> Καὶ ἀπεκρίθησαν μὴ εἰδέναι πόθεν.
<sup>8</sup> Καὶ ὁ Ἰησοῦς εἶπεν αὐτοῖς, Οὐδὲ ἐγὼ λέγω ὑμῖν ἐν ποίᾳ ἐξουσίᾳ ταῦτα ποιῶ.

<sup>9</sup> Ἤρξατο δὲ πρὸς τὸν λαὸν λέγειν τὴν παραβολὴν ταύτην· Ἄνθρωπος ἐφύτευσεν<sup>f</sup> ἀμπελῶνα, καὶ ἐξέδοτο<sup>g</sup> αὐτὸν γεωργοῖς, καὶ ἀπεδήμησεν χρόνους ἱκανούς·
<sup>10</sup> καὶ ἐν<sup>h</sup> καιρῷ ἀπέστειλεν πρὸς τοὺς γεωργοὺς δοῦλον, ἵνα ἀπὸ τοῦ καρποῦ τοῦ ἀμπελῶνος δῶσιν<sup>i</sup> αὐτῷ. Οἱ δὲ γεωργοὶ δείραντες<sup>j</sup> αὐτὸν ἐξαπέστειλαν κενόν.
<sup>11</sup> Καὶ προσέθετο πέμψαι<sup>k</sup> ἕτερον δοῦλον· οἱ δὲ κἀκεῖνον δείραντες καὶ ἀτιμάσαντες ἐξαπέστειλαν κενόν.
<sup>12</sup> Καὶ προσέθετο πέμψαι<sup>l</sup> τρίτον· οἱ δὲ καὶ τοῦτον τραυματίσαντες ἐξέβαλον.
<sup>13</sup> Εἶπεν δὲ ὁ κύριος τοῦ ἀμπελῶνος, Τί ποιήσω; Πέμψω τὸν υἱόν μου τὸν ἀγαπητόν· ἴσως τοῦτον ἰδόντες<sup>m</sup> ἐντραπήσονται.
<sup>14</sup> Ἰδόντες δὲ αὐτὸν οἱ γεωργοὶ διελογίζοντο πρὸς ἑαυτούς,<sup>n</sup> λέγοντες, Οὗτός ἐστιν ὁ κληρονόμος· δεῦτε,<sup>o</sup> ἀποκτείνωμεν αὐτόν, ἵνα ἡμῶν γένηται ἡ κληρονομία.
<sup>15</sup> Καὶ ἐκβαλόντες αὐτὸν ἔξω τοῦ ἀμπελῶνος, ἀπέκτειναν. Τί οὖν ποιήσει αὐτοῖς ὁ κύριος τοῦ ἀμπελῶνος;
<sup>16</sup> Ἐλεύσεται καὶ ἀπολέσει τοὺς γεωργοὺς τούτους, καὶ δώσει τὸν ἀμπελῶνα ἄλλοις. Ἀκούσαντες δὲ εἶπον,<sup>p</sup> Μὴ γένοιτο.
<sup>17</sup> Ὁ δὲ ἐμβλέψας αὐτοῖς εἶπεν, Τί οὖν ἐστιν τὸ γεγραμμένον τοῦτο, Λίθον ὃν ἀπεδοκίμασαν οἱ οἰκοδομοῦντες, οὗτος ἐγενήθη εἰς κεφαλὴν γωνίας;
<sup>18</sup> Πᾶς ὁ πεσὼν ἐπ’ ἐκεῖνον τὸν λίθον συνθλασθήσεται· ἐφ’ ὃν δ’ ἂν πέσῃ, λικμήσει αὐτόν.

<sup>19</sup> Καὶ ἐζήτησαν οἱ ἀρχιερεῖς<sup>q</sup> καὶ οἱ γραμματεῖς ἐπιβαλεῖν ἐπ’ αὐτὸν τὰς χεῖρας ἐν αὐτῇ τῇ ὥρᾳ, καὶ ἐφοβήθησαν·<sup>r</sup> ἔγνωσαν γὰρ ὅτι πρὸς αὐτοὺς τὴν<sup>s</sup> παραβολὴν ταύτην εἶπεν.
<sup>20</sup> Καὶ παρατηρήσαντες ἀπέστειλαν ἐγκαθέτους, ὑποκρινομένους ἑαυτοὺς δικαίους εἶναι, ἵνα ἐπιλάβωνται αὐτοῦ λόγου, εἰς<sup>t</sup> τὸ παραδοῦναι αὐτὸν τῇ ἀρχῇ καὶ τῇ ἐξουσίᾳ τοῦ ἡγεμόνος.
<sup>21</sup> Καὶ ἐπηρώτησαν αὐτόν, λέγοντες, Διδάσκαλε, οἴδαμεν ὅτι ὀρθῶς λέγεις καὶ διδάσκεις· καὶ οὐ λαμβάνεις πρόσωπον, ἀλλ’ ἐπ’ ἀληθείας τὴν ὁδὸν τοῦ θεοῦ διδάσκεις.
<sup>22</sup> Ἔξεστιν ἡμῖν<sup>u</sup> Καίσαρι φόρον δοῦναι, ἢ οὔ;
<sup>23</sup> Κατανοήσας δὲ αὐτῶν τὴν πανουργίαν, εἶπεν πρὸς αὐτούς, Τί<sup>v</sup> με πειράζετε;
<sup>24</sup> Ἐπιδείξατέ<sup>w</sup> μοι δηνάριον· τίνος ἔχει εἰκόνα καὶ ἐπιγραφήν; Ἀποκριθέντες<sup>x</sup> δὲ εἶπον, Καίσαρος.
<sup>25</sup> Ὁ δὲ εἶπεν αὐτοῖς,<sup>y</sup> Ἀπόδοτε<sup>z</sup> τοίνυν τὰ Καίσαρος Καίσαρι, καὶ τὰ τοῦ θεοῦ τῷ θεῷ.
<sup>26</sup> Καὶ οὐκ ἴσχυσαν ἐπιλαβέσθαι αὐτοῦ ῥήματος ἐναντίον τοῦ λαοῦ· καὶ θαυμάσαντες ἐπὶ τῇ ἀποκρίσει αὐτοῦ, ἐσίγησαν.

<sup>27</sup> Προσελθόντες δέ τινες τῶν Σαδδουκαίων, οἱ ἀντιλέγοντες<sup>a</sup> ἀνάστασιν μὴ εἶναι, ἐπηρώτησαν αὐτόν,
<sup>28</sup> λέγοντες, Διδάσκαλε, Μωσῆς<sup>b</sup> ἔγραψεν ἡμῖν, Ἐάν τινος ἀδελφὸς ἀποθάνῃ ἔχων γυναῖκα, καὶ οὗτος ἄτεκνος ἀποθάνῃ,<sup>c</sup> ἵνα λάβῃ ὁ ἀδελφὸς αὐτοῦ τὴν γυναῖκα, καὶ ἐξαναστήσῃ σπέρμα τῷ ἀδελφῷ αὐτοῦ.
<sup>29</sup> Ἑπτὰ οὖν ἀδελφοὶ ἦσαν· καὶ ὁ πρῶτος λαβὼν γυναῖκα, ἀπέθανεν ἄτεκνος·
<sup>30</sup> καὶ ἔλαβεν<sup>d</sup> ὁ δεύτερος τὴν<sup>e</sup> γυναῖκα, καὶ οὗτος ἀπέθανεν ἄτεκνος.
<sup>31</sup> Καὶ ὁ τρίτος ἔλαβεν αὐτὴν<sup>f</sup> ὡσαύτως. Ὡσαύτως δὲ καὶ οἱ ἑπτά· οὐ κατέλιπον τέκνα, καὶ ἀπέθανον.
<sup>32</sup> Ὕστερον δὲ<sup>g</sup> πάντων ἀπέθανεν<sup>h</sup> καὶ ἡ γυνή.
<sup>33</sup> Ἐν<sup>i</sup> τῇ οὖν ἀναστάσει, τίνος αὐτῶν γίνεται γυνή; Οἱ γὰρ ἑπτὰ ἔσχον αὐτὴν γυναῖκα.
<sup>34</sup> Καὶ ἀποκριθεὶς<sup>j</sup> εἶπεν αὐτοῖς ὁ Ἰησοῦς, Οἱ υἱοὶ τοῦ αἰῶνος τούτου γαμοῦσιν καὶ ἐκγαμίσκονται·<sup>k</sup> 
<sup>35</sup> οἱ δὲ καταξιωθέντες τοῦ αἰῶνος ἐκείνου τυχεῖν καὶ τῆς ἀναστάσεως τῆς ἐκ νεκρῶν οὔτε γαμοῦσιν οὔτε ἐκγαμίζονται·<sup>l</sup> 
<sup>36</sup> οὔτε<sup>m</sup> γὰρ ἀποθανεῖν ἔτι δύνανται· ἰσάγγελοι γάρ εἰσιν, καὶ υἱοί εἰσιν τοῦ<sup>n</sup> θεοῦ, τῆς ἀναστάσεως υἱοὶ ὄντες.
<sup>37</sup> Ὅτι δὲ ἐγείρονται οἱ νεκροί, καὶ Μωσῆς<sup>o</sup> ἐμήνυσεν ἐπὶ τῆς βάτου, ὡς λέγει, Κύριον τὸν θεὸν Ἀβραὰμ καὶ τὸν<sup>p</sup> θεὸν Ἰσαὰκ καὶ τὸν<sup>q</sup> θεὸν Ἰακώβ.
<sup>38</sup> Θεὸς δὲ οὐκ ἔστιν νεκρῶν, ἀλλὰ ζώντων· πάντες γὰρ αὐτῷ ζῶσιν.
<sup>39</sup> Ἀποκριθέντες δέ τινες τῶν γραμματέων εἶπον,<sup>r</sup> Διδάσκαλε, καλῶς εἶπας.
<sup>40</sup> Οὐκέτι δὲ<sup>s</sup> ἐτόλμων ἐπερωτᾷν αὐτὸν οὐδέν.

<sup>41</sup> Εἶπεν δὲ πρὸς αὐτούς, Πῶς λέγουσιν τὸν χριστὸν υἱὸν<sup>t</sup> Δαυὶδ εἶναι;
<sup>42</sup> Καὶ<sup>u</sup> αὐτὸς Δαυὶδ λέγει ἐν βίβλῳ ψαλμῶν, Εἶπεν ὁ<sup>v</sup> κύριος τῷ κυρίῳ μου, Κάθου ἐκ δεξιῶν μου,
<sup>43</sup> ἕως ἂν θῶ τοὺς ἐχθρούς σου ὑποπόδιον τῶν ποδῶν σου.
<sup>44</sup> Δαυὶδ οὖν κύριον αὐτὸν καλεῖ, καὶ πῶς υἱὸς<sup>w</sup> αὐτοῦ ἐστιν;

<sup>45</sup> Ἀκούοντος δὲ παντὸς τοῦ λαοῦ, εἶπεν τοῖς μαθηταῖς αὐτοῦ,<sup>x</sup> 
<sup>46</sup> Προσέχετε ἀπὸ τῶν γραμματέων τῶν θελόντων περιπατεῖν ἐν στολαῖς, καὶ φιλούντων ἀσπασμοὺς ἐν ταῖς ἀγοραῖς, καὶ πρωτοκαθεδρίας ἐν ταῖς συναγωγαῖς, καὶ πρωτοκλισίας ἐν τοῖς δείπνοις·
<sup>47</sup> οἳ κατεσθίουσιν τὰς οἰκίας τῶν χηρῶν, καὶ προφάσει μακρὰ προσεύχονται. Οὗτοι λήψονται<sup>y</sup> περισσότερον κρίμα.

> - <sup>a</sup> 1. N ἐκείνων ⇒ -
> - <sup>b</sup> 1. N ἱερεῖς ⇒ ἀρχιερεῖς
> - <sup>c</sup> 2. N εἶπον πρὸς αὐτόν λέγοντες Εἰπὲ ⇒ εἶπαν λέγοντες πρὸς αὐτόν Εἰπὸν
> - <sup>d</sup> 3. N ἕνα ⇒ -
> - <sup>e</sup> 6. N πᾶς ὁ λαὸς ⇒ ὁ λαὸς ἅπας
> - <sup>f</sup> 9. N ἐφύτευσεν ⇒ [τις]ἐφύτευσεν
> - <sup>g</sup> 9. N ἐξέδοτο ⇒ ἐξέδετο
> - <sup>h</sup> 10. N ἐν ⇒ -
> - <sup>i</sup> 10. N δῶσιν ⇒ δώσουσιν
> - <sup>j</sup> 10. N δείραντες αὐτὸν ἐξαπέστειλαν ⇒ ἐξαπέστειλαν αὐτὸν δείραντες
> - <sup>k</sup> 11. N πέμψαι ἕτερον ⇒ ἕτερον πέμψαι
> - <sup>l</sup> 12. N πέμψαι τρίτον ⇒ τρίτον πέμψαι
> - <sup>m</sup> 13. N ἰδόντες ⇒ -
> - <sup>n</sup> 14. N ἑαυτούς ⇒ ἀλλήλους
> - <sup>o</sup> 14. N δεῦτε ⇒ -
> - <sup>p</sup> 16. N εἶπον ⇒ εἶπαν
> - <sup>q</sup> 19. N ἀρχιερεῖς καὶ οἱ γραμματεῖς ⇒ γραμματεῖς καὶ οἱ ἀρχιερεῖς
> - <sup>r</sup> 19. N ἐφοβήθησαν ⇒ ἐφοβήθησαν τὸν λαόν
> - <sup>s</sup> 19. N τὴν παραβολὴν ταύτην εἶπεν ⇒ εἶπεν τὴν παραβολὴν ταύτην
> - <sup>t</sup> 20. N εἰς τὸ ⇒ ὥστε
> - <sup>u</sup> 22. N ἡμῖν ⇒ ἡμᾶς
> - <sup>v</sup> 23. N Τί με πειράζετε ⇒ -
> - <sup>w</sup> 24. N Ἐπιδείξατέ ⇒ Δείξατέ
> - <sup>x</sup> 24. N Ἀποκριθέντες δὲ εἶπον ⇒ Οἱ δὲ εἶπαν
> - <sup>y</sup> 25. N αὐτοῖς ⇒ πρὸς αὐτούς
> - <sup>z</sup> 25. N Ἀπόδοτε τοίνυν ⇒ Τοίνυν ἀπόδοτε
> - <sup>a</sup> 27. N ἀντιλέγοντες ⇒ [ἀντι]λέγοντες
> - <sup>b</sup> 28. N Μωσῆς ⇒ Μωϋσῆς
> - <sup>c</sup> 28. N ἀποθάνῃ ἵνα ⇒ ᾖ ἵνα
> - <sup>d</sup> 30. N ἔλαβεν ⇒ -
> - <sup>e</sup> 30. N τὴν γυναῖκα καὶ οὗτος ἀπέθανεν ἄτεκνος ⇒ -
> - <sup>f</sup> 31. N αὐτὴν ὡσαύτως ⇒ αὐτήν
> - <sup>g</sup> 32. B δὲ ⇒ -
> - <sup>h</sup> 32. N δὲ πάντων ⇒ -
> - <sup>i</sup> 33. N Ἐν τῇ οὖν ⇒ Ἡ γυνὴ οὖν ἐν τῇ
> - <sup>j</sup> 34. N ἀποκριθεὶς ⇒ -
> - <sup>k</sup> 34. N ἐκγαμίσκονται ⇒ γαμίσκονται
> - <sup>l</sup> 35. N ἐκγαμίζονται ⇒ γαμίζονται
> - <sup>m</sup> 36. N οὔτε ⇒ οὐδὲ
> - <sup>n</sup> 36. N τοῦ ⇒ -
> - <sup>o</sup> 37. B Μωσῆς ⇒ Μωϋσῆς
> - <sup>p</sup> 37. N Μωσῆς ⇒ Μωϋσῆς
> - <sup>q</sup> 37. N καὶ τὸν θεὸν Ἰσαὰκ ⇒ καὶ θεὸν Ἰσαὰκ
> - <sup>r</sup> 39. N εἶπον ⇒ εἶπαν
> - <sup>s</sup> 40. N δὲ ⇒ γὰρ
> - <sup>t</sup> 41. N υἱὸν Δαυὶδ εἶναι ⇒ εἶναι Δαυὶδ υἱόν
> - <sup>u</sup> 42. N Καὶ αὐτὸς ⇒ Αὐτὸς γὰρ
> - <sup>v</sup> 42. N ὁ ⇒ -
> - <sup>w</sup> 44. N υἱὸς αὐτοῦ ⇒ αὐτοῦ υἱός
> - <sup>x</sup> 45. N αὐτοῦ ⇒ [αὐτοῦ]
> - <sup>y</sup> 47. N λήψονται ⇒ λήμψονται

## Chapter 21

<sup>1</sup> Ἀναβλέψας δὲ εἶδεν τοὺς βάλλοντας τὰ<sup>a</sup> δῶρα αὐτῶν εἰς τὸ γαζοφυλάκιον πλουσίους·
<sup>2</sup> εἶδεν δέ τινα καὶ<sup>b</sup> χήραν πενιχρὰν βάλλουσαν ἐκεῖ δύο<sup>c</sup> λεπτά,
<sup>3</sup> καὶ εἶπεν, Ἀληθῶς λέγω ὑμῖν ὅτι ἡ χήρα ἡ<sup>d</sup> πτωχὴ αὕτη πλεῖον πάντων ἔβαλεν·
<sup>4</sup> ἅπαντες<sup>e</sup> γὰρ οὗτοι ἐκ τοῦ περισσεύοντος αὐτοῖς ἔβαλον εἰς τὰ δῶρα τοῦ<sup>f</sup> θεοῦ· αὕτη δὲ ἐκ τοῦ ὑστερήματος αὐτῆς ἅπαντα<sup>g</sup> τὸν βίον ὃν εἶχεν ἔβαλεν.

<sup>5</sup> Καί τινων λεγόντων περὶ τοῦ ἱεροῦ, ὅτι λίθοις καλοῖς καὶ ἀναθήμασιν κεκόσμηται, εἶπεν,
<sup>6</sup> Ταῦτα ἃ θεωρεῖτε, ἐλεύσονται ἡμέραι ἐν αἷς οὐκ ἀφεθήσεται λίθος ἐπὶ λίθῳ, ὃς οὐ καταλυθήσεται.
<sup>7</sup> Ἐπηρώτησαν δὲ αὐτόν, λέγοντες, Διδάσκαλε, πότε οὖν ταῦτα ἔσται; Καὶ τί τὸ σημεῖον ὅταν μέλλῃ ταῦτα γίνεσθαι;
<sup>8</sup> Ὁ δὲ εἶπεν, Βλέπετε μὴ πλανηθῆτε· πολλοὶ γὰρ ἐλεύσονται ἐπὶ τῷ ὀνόματί μου, λέγοντες ὅτι<sup>h</sup> Ἐγώ εἰμι· καί, Ὁ καιρὸς ἤγγικεν, μὴ οὖν<sup>i</sup> πορευθῆτε ὀπίσω αὐτῶν.
<sup>9</sup> Ὅταν δὲ ἀκούσητε πολέμους καὶ ἀκαταστασίας, μὴ πτοηθῆτε· δεῖ γὰρ ταῦτα γενέσθαι πρῶτον, ἀλλ’ οὐκ εὐθέως τὸ τέλος.

<sup>10</sup> Τότε ἔλεγεν αὐτοῖς, Ἐγερθήσεται ἔθνος ἐπὶ<sup>j</sup> ἔθνος, καὶ βασιλεία ἐπὶ βασιλείαν·
<sup>11</sup> σεισμοί τε μεγάλοι κατὰ<sup>k</sup> τόπους καὶ λιμοὶ καὶ λοιμοὶ ἔσονται, φόβητρά τε καὶ σημεῖα<sup>l</sup> ἀπ’ οὐρανοῦ μεγάλα ἔσται.
<sup>12</sup> Πρὸ δὲ τούτων πάντων ἐπιβαλοῦσιν ἐφ’ ὑμᾶς τὰς χεῖρας αὐτῶν, καὶ διώξουσιν, παραδιδόντες εἰς συναγωγὰς<sup>m</sup> καὶ φυλακάς, ἀγομένους<sup>n</sup> ἐπὶ βασιλεῖς καὶ ἡγεμόνας, ἕνεκεν τοῦ ὀνόματός μου.
<sup>13</sup> Ἀποβήσεται δὲ<sup>o</sup> ὑμῖν εἰς μαρτύριον.
<sup>14</sup> Θέσθε<sup>p</sup> οὖν εἰς τὰς καρδίας ὑμῶν μὴ προμελετᾷν ἀπολογηθῆναι·
<sup>15</sup> ἐγὼ γὰρ δώσω ὑμῖν στόμα καὶ σοφίαν, ᾗ οὐ δυνήσονται ἀντειπεῖν<sup>q</sup> οὐδὲ ἀντιστῆναι πάντες οἱ ἀντικείμενοι ὑμῖν.
<sup>16</sup> Παραδοθήσεσθε δὲ καὶ ὑπὸ γονέων καὶ συγγενῶν<sup>r</sup> καὶ φίλων καὶ ἀδελφῶν, καὶ θανατώσουσιν ἐξ ὑμῶν.
<sup>17</sup> Καὶ ἔσεσθε μισούμενοι ὑπὸ πάντων διὰ τὸ ὄνομά μου.
<sup>18</sup> Καὶ θρὶξ ἐκ τῆς κεφαλῆς ὑμῶν οὐ μὴ ἀπόληται.
<sup>19</sup> Ἐν τῇ ὑπομονῇ ὑμῶν κτήσασθε τὰς ψυχὰς ὑμῶν.

<sup>20</sup> Ὅταν δὲ ἴδητε κυκλουμένην ὑπὸ στρατοπέδων τὴν<sup>s</sup> Ἱερουσαλήμ, τότε γνῶτε ὅτι ἤγγικεν ἡ ἐρήμωσις αὐτῆς.
<sup>21</sup> Τότε οἱ ἐν τῇ Ἰουδαίᾳ φευγέτωσαν εἰς τὰ ὄρη· καὶ οἱ ἐν μέσῳ αὐτῆς ἐκχωρείτωσαν· καὶ οἱ ἐν ταῖς χώραις μὴ εἰσερχέσθωσαν εἰς αὐτήν.
<sup>22</sup> Ὅτι ἡμέραι ἐκδικήσεως αὗταί εἰσιν, τοῦ πλησθῆναι<sup>t</sup> πάντα τὰ γεγραμμένα.
<sup>23</sup> Οὐαὶ δὲ<sup>u</sup> ταῖς ἐν γαστρὶ ἐχούσαις καὶ ταῖς θηλαζούσαις ἐν ἐκείναις ταῖς ἡμέραις· ἔσται γὰρ ἀνάγκη μεγάλη ἐπὶ τῆς γῆς, καὶ ὀργὴ ἐν<sup>v</sup> τῷ λαῷ τούτῳ.
<sup>24</sup> Καὶ πεσοῦνται στόματι μαχαίρας,<sup>w</sup> καὶ αἰχμαλωτισθήσονται εἰς πάντα<sup>x</sup> τὰ ἔθνη· καὶ Ἱερουσαλὴμ ἔσται πατουμένη ὑπὸ ἐθνῶν, ἄχρι<sup>y</sup> πληρωθῶσιν καιροὶ ἐθνῶν.
<sup>25</sup> Καὶ ἔσται<sup>z</sup> σημεῖα ἐν ἡλίῳ καὶ σελήνῃ καὶ ἄστροις, καὶ ἐπὶ τῆς γῆς συνοχὴ ἐθνῶν ἐν ἀπορίᾳ, ἠχούσης<sup>a</sup> θαλάσσης καὶ σάλου,
<sup>26</sup> ἀποψυχόντων ἀνθρώπων ἀπὸ φόβου καὶ προσδοκίας τῶν ἐπερχομένων τῇ οἰκουμένῃ· αἱ γὰρ δυνάμεις τῶν οὐρανῶν σαλευθήσονται.
<sup>27</sup> Καὶ τότε ὄψονται τὸν υἱὸν τοῦ ἀνθρώπου ἐρχόμενον ἐν νεφέλῃ μετὰ δυνάμεως καὶ δόξης πολλῆς.
<sup>28</sup> Ἀρχομένων δὲ τούτων γίνεσθαι, ἀνακύψατε καὶ ἐπάρατε τὰς κεφαλὰς ὑμῶν· διότι ἐγγίζει ἡ ἀπολύτρωσις ὑμῶν.

<sup>29</sup> Καὶ εἶπεν παραβολὴν αὐτοῖς, Ἴδετε τὴν συκῆν καὶ πάντα τὰ δένδρα·
<sup>30</sup> ὅταν προβάλωσιν ἤδη, βλέποντες ἀφ’ ἑαυτῶν γινώσκετε ὅτι ἤδη ἐγγὺς τὸ θέρος ἐστίν.
<sup>31</sup> Οὕτως καὶ ὑμεῖς, ὅταν ἴδητε ταῦτα γινόμενα, γινώσκετε ὅτι ἐγγύς ἐστιν ἡ βασιλεία τοῦ θεοῦ.
<sup>32</sup> Ἀμὴν λέγω ὑμῖν ὅτι οὐ μὴ παρέλθῃ ἡ γενεὰ αὕτη, ἕως ἂν πάντα γένηται.
<sup>33</sup> Ὁ οὐρανὸς καὶ ἡ γῆ παρελεύσονται, οἱ δὲ λόγοι μου οὐ μὴ παρέλθωσιν.<sup>b</sup> 

<sup>34</sup> Προσέχετε δὲ ἑαυτοῖς, μήποτε βαρηθῶσιν ὑμῶν αἱ καρδίαι ἐν κραιπάλῃ καὶ μέθῃ καὶ μερίμναις βιωτικαῖς, καὶ αἰφνίδιος<sup>c</sup> ἐφ’ ὑμᾶς ἐπιστῇ ἡ ἡμέρα ἐκείνη·
<sup>35</sup> ὡς παγὶς γὰρ<sup>d</sup> ἐπελεύσεται ἐπὶ πάντας τοὺς καθημένους ἐπὶ πρόσωπον πάσης τῆς γῆς.
<sup>36</sup> Ἀγρυπνεῖτε οὖν<sup>e</sup> ἐν παντὶ καιρῷ δεόμενοι, ἵνα καταξιωθῆτε<sup>f</sup> ἐκφυγεῖν πάντα<sup>g</sup> τὰ μέλλοντα γίνεσθαι, καὶ σταθῆναι ἔμπροσθεν τοῦ υἱοῦ τοῦ ἀνθρώπου.

<sup>37</sup> Ἦν δὲ τὰς ἡμέρας ἐν τῷ ἱερῷ διδάσκων· τὰς δὲ νύκτας ἐξερχόμενος ηὐλίζετο εἰς τὸ ὄρος τὸ καλούμενον Ἐλαιῶν.
<sup>38</sup> Καὶ πᾶς ὁ λαὸς ὤρθριζεν πρὸς αὐτὸν ἐν τῷ ἱερῷ ἀκούειν αὐτοῦ.

> - <sup>a</sup> 1. N τὰ δῶρα αὐτῶν εἰς τὸ γαζοφυλάκιον ⇒ εἰς τὸ γαζοφυλάκιον τὰ δῶρα αὐτῶν
> - <sup>b</sup> 2. N καὶ ⇒ -
> - <sup>c</sup> 2. N δύο λεπτά ⇒ λεπτὰ δύο
> - <sup>d</sup> 3. N ἡ πτωχὴ αὕτη ⇒ αὕτη ἡ πτωχὴ
> - <sup>e</sup> 4. N ἅπαντες ⇒ πάντες
> - <sup>f</sup> 4. N τοῦ θεοῦ ⇒ -
> - <sup>g</sup> 4. N ἅπαντα ⇒ πάντα
> - <sup>h</sup> 8. N ὅτι ⇒ -
> - <sup>i</sup> 8. N οὖν ⇒ -
> - <sup>j</sup> 10. N ἐπὶ ἔθνος ⇒ ἐπ’ ἔθνος
> - <sup>k</sup> 11. N κατὰ τόπους καὶ ⇒ καὶ κατὰ τόπους
> - <sup>l</sup> 11. N σημεῖα ἀπ’ οὐρανοῦ ⇒ ἀπ’ οὐρανοῦ σημεῖα
> - <sup>m</sup> 12. N συναγωγὰς ⇒ τὰς συναγωγὰς
> - <sup>n</sup> 12. N ἀγομένους ⇒ ἀπαγομένους
> - <sup>o</sup> 13. N δὲ ⇒ -
> - <sup>p</sup> 14. N Θέσθε οὖν εἰς τὰς καρδίας ⇒ Θέτε οὖν ἐν ταῖς καρδίαις
> - <sup>q</sup> 15. N ἀντειπεῖν οὐδὲ ἀντιστῆναι πάντες ⇒ ἀντιστῆναι ἢ ἀντειπεῖν ἅπαντες
> - <sup>r</sup> 16. N συγγενῶν καὶ φίλων καὶ ἀδελφῶν ⇒ ἀδελφῶν καὶ συγγενῶν καὶ φίλων
> - <sup>s</sup> 20. N τὴν ⇒ -
> - <sup>t</sup> 22. B πλησθῆναι ⇒ πληρωθῆναι
> - <sup>u</sup> 23. N δὲ ⇒ -
> - <sup>v</sup> 23. N ἐν τῷ ⇒ τῷ
> - <sup>w</sup> 24. N μαχαίρας ⇒ μαχαίρης
> - <sup>x</sup> 24. N πάντα τὰ ἔθνη ⇒ τὰ ἔθνη πάντα
> - <sup>y</sup> 24. N ἄχρι ⇒ ἄχρι οὗ
> - <sup>z</sup> 25. N ἔσται ⇒ ἔσονται
> - <sup>a</sup> 25. N ἠχούσης ⇒ ἤχους
> - <sup>b</sup> 33. N παρέλθωσιν ⇒ παρελεύσονται
> - <sup>c</sup> 34. N αἰφνίδιος ἐφ’ ὑμᾶς ἐπιστῇ ⇒ ἐπιστῇ ἐφ’ ὑμᾶς αἰφνίδιος
> - <sup>d</sup> 35. N γὰρ ἐπελεύσεται ⇒ ἐπεισελεύσεται γὰρ
> - <sup>e</sup> 36. N οὖν ⇒ δὲ
> - <sup>f</sup> 36. N καταξιωθῆτε ⇒ κατισχύσητε
> - <sup>g</sup> 36. N πάντα ⇒ ταῦτα πάντα

## Chapter 22

<sup>1</sup> Ἤγγιζεν δὲ ἡ ἑορτὴ τῶν ἀζύμων, ἡ λεγομένη Πάσχα.
<sup>2</sup> Καὶ ἐζήτουν οἱ ἀρχιερεῖς καὶ οἱ γραμματεῖς τὸ πῶς ἀνέλωσιν αὐτόν· ἐφοβοῦντο γὰρ τὸν λαόν.

<sup>3</sup> Εἰσῆλθεν δὲ Σατανᾶς εἰς Ἰούδαν τὸν ἐπικαλούμενον<sup>a</sup> Ἰσκαριώτην, ὄντα ἐκ τοῦ ἀριθμοῦ τῶν δώδεκα.
<sup>4</sup> Καὶ ἀπελθὼν συνελάλησεν τοῖς ἀρχιερεῦσιν καὶ στρατηγοῖς τὸ πῶς αὐτὸν<sup>b</sup> παραδῷ αὐτοῖς.
<sup>5</sup> Καὶ ἐχάρησαν, καὶ συνέθεντο αὐτῷ ἀργύριον δοῦναι.
<sup>6</sup> Καὶ ἐξωμολόγησεν καὶ ἐζήτει εὐκαιρίαν τοῦ παραδοῦναι αὐτὸν αὐτοῖς<sup>c</sup> ἄτερ ὄχλου.

<sup>7</sup> Ἦλθεν δὲ ἡ ἡμέρα τῶν ἀζύμων, ἐν<sup>d</sup> ᾗ ἔδει θύεσθαι τὸ Πάσχα.
<sup>8</sup> Καὶ ἀπέστειλεν Πέτρον καὶ Ἰωάννην, εἰπών, Πορευθέντες ἑτοιμάσατε ἡμῖν τὸ Πάσχα, ἵνα φάγωμεν.
<sup>9</sup> Οἱ δὲ εἶπον<sup>e</sup> αὐτῷ, Ποῦ θέλεις ἑτοιμάσομεν;<sup>f</sup> 
<sup>10</sup> Ὁ δὲ εἶπεν αὐτοῖς, Ἰδού, εἰσελθόντων ὑμῶν εἰς τὴν πόλιν, συναντήσει ὑμῖν ἄνθρωπος κεράμιον ὕδατος βαστάζων· ἀκολουθήσατε αὐτῷ εἰς τὴν οἰκίαν οὗ<sup>g</sup> εἰσπορεύεται.
<sup>11</sup> Καὶ ἐρεῖτε τῷ οἰκοδεσπότῃ τῆς οἰκίας, Λέγει σοι ὁ διδάσκαλος, Ποῦ ἐστιν τὸ κατάλυμα, ὅπου τὸ Πάσχα μετὰ τῶν μαθητῶν μου φάγω;
<sup>12</sup> Κἀκεῖνος ὑμῖν δείξει ἀνώγεον<sup>h</sup> μέγα ἐστρωμένον· ἐκεῖ ἑτοιμάσατε.
<sup>13</sup> Ἀπελθόντες δὲ εὗρον καθὼς εἴρηκεν<sup>i</sup> αὐτοῖς, καὶ ἡτοίμασαν τὸ Πάσχα.

<sup>14</sup> Καὶ ὅτε ἐγένετο ἡ ὥρα, ἀνέπεσεν, καὶ οἱ δώδεκα<sup>j</sup> ἀπόστολοι σὺν αὐτῷ.
<sup>15</sup> Καὶ εἶπεν πρὸς αὐτούς, Ἐπιθυμίᾳ ἐπεθύμησα τοῦτο τὸ Πάσχα φαγεῖν μεθ’ ὑμῶν πρὸ τοῦ με παθεῖν·
<sup>16</sup> λέγω γὰρ ὑμῖν ὅτι οὐκέτι<sup>k</sup> οὐ μὴ φάγω ἐξ<sup>l</sup> αὐτοῦ, ἕως ὅτου πληρωθῇ ἐν τῇ βασιλείᾳ τοῦ θεοῦ.
<sup>17</sup> Καὶ δεξάμενος ποτήριον, εὐχαριστήσας εἶπεν, Λάβετε τοῦτο, καὶ διαμερίσατε ἑαυτοῖς·<sup>m</sup> 
<sup>18</sup> λέγω γὰρ ὑμῖν ὅτι<sup>n</sup> οὐ μὴ πίω ἀπὸ<sup>o</sup> τοῦ γενήματος τῆς ἀμπέλου, ἕως ὅτου<sup>p</sup> ἡ βασιλεία τοῦ θεοῦ ἔλθῃ.
<sup>19</sup> Καὶ λαβὼν ἄρτον, εὐχαριστήσας ἔκλασεν καὶ ἔδωκεν αὐτοῖς, λέγων, Τοῦτό ἐστιν τὸ σῶμά μου τὸ ὑπὲρ ὑμῶν διδόμενον· τοῦτο ποιεῖτε εἰς τὴν ἐμὴν ἀνάμνησιν.
<sup>20</sup> Ὡσαύτως<sup>q</sup> καὶ τὸ ποτήριον μετὰ τὸ δειπνῆσαι, λέγων, Τοῦτο τὸ ποτήριον ἡ καινὴ διαθήκη ἐν τῷ αἵματί μου, τὸ ὑπὲρ ὑμῶν ἐκχυνόμενον.<sup>r</sup> 
<sup>21</sup> Πλὴν ἰδού, ἡ χεὶρ τοῦ παραδιδόντος με μετ’ ἐμοῦ ἐπὶ τῆς τραπέζης.
<sup>22</sup> Καὶ<sup>s</sup> ὁ μὲν υἱὸς τοῦ ἀνθρώπου πορεύεται<sup>t</sup> κατὰ τὸ ὡρισμένον· πλὴν οὐαὶ τῷ ἀνθρώπῳ ἐκείνῳ δι’ οὗ παραδίδοται.
<sup>23</sup> Καὶ αὐτοὶ ἤρξαντο συζητεῖν πρὸς ἑαυτοὺς τὸ τίς ἄρα εἴη ἐξ αὐτῶν ὁ τοῦτο μέλλων πράσσειν.

<sup>24</sup> Ἐγένετο δὲ καὶ φιλονεικία ἐν αὐτοῖς τὸ τίς αὐτῶν δοκεῖ εἶναι μείζων.
<sup>25</sup> Ὁ δὲ εἶπεν αὐτοῖς, Οἱ βασιλεῖς τῶν ἐθνῶν κυριεύουσιν αὐτῶν, καὶ οἱ ἐξουσιάζοντες αὐτῶν εὐεργέται καλοῦνται.
<sup>26</sup> Ὑμεῖς δὲ οὐχ οὕτως· ἀλλ’ ὁ μείζων ἐν ὑμῖν γενέσθω<sup>u</sup> ὡς ὁ νεώτερος· καὶ ὁ ἡγούμενος ὡς ὁ διακονῶν.
<sup>27</sup> Τίς γὰρ μείζων, ὁ ἀνακείμενος ἢ ὁ διακονῶν; Οὐχὶ ὁ ἀνακείμενος; Ἐγὼ δέ εἰμι<sup>v</sup> ἐν μέσῳ ὑμῶν ὡς ὁ διακονῶν.
<sup>28</sup> Ὑμεῖς δέ ἐστε οἱ διαμεμενηκότες μετ’ ἐμοῦ ἐν τοῖς πειρασμοῖς μου·
<sup>29</sup> κἀγὼ διατίθεμαι ὑμῖν, καθὼς διέθετό μοι ὁ πατήρ μου, βασιλείαν,
<sup>30</sup> ἵνα ἐσθίητε<sup>w</sup> καὶ πίνητε ἐπὶ τῆς τραπέζης μου<sup>x</sup> καὶ καθίσεσθε<sup>y</sup> ἐπὶ θρόνων, κρίνοντες<sup>z</sup> τὰς δώδεκα φυλὰς τοῦ Ἰσραήλ.
<sup>31</sup> Εἶπεν<sup>a</sup> δὲ ὁ κύριος, Σίμων, Σίμων, ἰδού, ὁ Σατανᾶς ἐξῃτήσατο ὑμᾶς, τοῦ σινιάσαι ὡς τὸν σῖτον·
<sup>32</sup> ἐγὼ δὲ ἐδεήθην περὶ σοῦ, ἵνα μὴ ἐκλίπῃ<sup>b</sup> ἡ πίστις σου· καὶ σύ ποτε ἐπιστρέψας στήριξον<sup>c</sup> τοὺς ἀδελφούς σου.
<sup>33</sup> Ὁ δὲ εἶπεν αὐτῷ, Κύριε, μετὰ σοῦ ἕτοιμός εἰμι καὶ εἰς φυλακὴν καὶ εἰς θάνατον πορεύεσθαι.
<sup>34</sup> Ὁ δὲ εἶπεν, Λέγω σοι, Πέτρε, οὐ<sup>d</sup> μὴ φωνήσῃ σήμερον ἀλέκτωρ, πρὶν<sup>e</sup> ἢ τρὶς ἀπαρνήσῃ<sup>f</sup> μὴ εἰδέναι με.

<sup>35</sup> Καὶ εἶπεν αὐτοῖς, Ὅτε ἀπέστειλα ὑμᾶς ἄτερ βαλαντίου<sup>g</sup> καὶ πήρας καὶ ὑποδημάτων, μή τινος ὑστερήσατε; Οἱ δὲ εἶπον,<sup>h</sup> Οὐθενός.
<sup>36</sup> Εἶπεν οὖν<sup>i</sup> αὐτοῖς, Ἀλλὰ νῦν ὁ ἔχων βαλάντιον<sup>j</sup> ἀράτω, ὁμοίως καὶ πήραν· καὶ ὁ μὴ ἔχων, πωλήσει<sup>k</sup> τὸ ἱμάτιον αὐτοῦ, καὶ ἀγοράσει<sup>l</sup> μάχαιραν.
<sup>37</sup> Λέγω γὰρ ὑμῖν ὅτι ἔτι<sup>m</sup> τοῦτο τὸ γεγραμμένον δεῖ τελεσθῆναι ἐν ἐμοί, τὸ Καὶ μετὰ ἀνόμων ἐλογίσθη· καὶ γὰρ τὰ<sup>n</sup> περὶ ἐμοῦ τέλος ἔχει.
<sup>38</sup> Οἱ δὲ εἶπον,<sup>o</sup> Κύριε, ἰδού, μάχαιραι ὧδε δύο. Ὁ δὲ εἶπεν αὐτοῖς, Ἱκανόν ἐστιν.

<sup>39</sup> Καὶ ἐξελθὼν ἐπορεύθη κατὰ τὸ ἔθος εἰς τὸ ὄρος τῶν Ἐλαιῶν· ἠκολούθησαν δὲ αὐτῷ καὶ οἱ μαθηταὶ αὐτοῦ.<sup>p</sup> 
<sup>40</sup> Γενόμενος δὲ ἐπὶ τοῦ τόπου, εἶπεν αὐτοῖς, Προσεύχεσθε μὴ εἰσελθεῖν εἰς πειρασμόν.
<sup>41</sup> Καὶ αὐτὸς ἀπεσπάσθη ἀπ’ αὐτῶν ὡσεὶ λίθου βολήν, καὶ θεὶς τὰ γόνατα προσηύχετο,
<sup>42</sup> λέγων, Πάτερ, εἰ βούλει παρενεγκεῖν<sup>q</sup> τὸ ποτήριον τοῦτο ἀπ’ ἐμοῦ· πλὴν μὴ τὸ θέλημά μου, ἀλλὰ τὸ σὸν γενέσθω.<sup>r</sup> 
<sup>43</sup> Ὤφθη<sup>s</sup> δὲ αὐτῷ ἄγγελος ἀπ’ οὐρανοῦ ἐνισχύων αὐτόν.
<sup>44</sup> Καὶ γενόμενος ἐν ἀγωνίᾳ, ἐκτενέστερον προσηύχετο. Ἐγένετο<sup>t</sup> δὲ ὁ ἱδρὼς αὐτοῦ ὡσεὶ θρόμβοι αἵματος καταβαίνοντες ἐπὶ τὴν γῆν.<sup>u</sup> 
<sup>45</sup> Καὶ ἀναστὰς ἀπὸ τῆς προσευχῆς, ἐλθὼν πρὸς τοὺς μαθητὰς εὗρεν αὐτοὺς<sup>v</sup> κοιμωμένους ἀπὸ τῆς λύπης,
<sup>46</sup> καὶ εἶπεν αὐτοῖς, Τί καθεύδετε; Ἀναστάντες προσεύχεσθε, ἵνα μὴ εἰσέλθητε εἰς πειρασμόν.

<sup>47</sup> Ἔτι δὲ<sup>w</sup> αὐτοῦ λαλοῦντος, ἰδού, ὄχλος καὶ ὁ λεγόμενος Ἰούδας, εἷς τῶν δώδεκα, προήρχετο αὐτούς, καὶ ἤγγισεν τῷ Ἰησοῦ φιλῆσαι αὐτόν.
<sup>48</sup> Ὁ<sup>x</sup> δὲ Ἰησοῦς εἶπεν αὐτῷ, Ἰούδα, φιλήματι τὸν υἱὸν τοῦ ἀνθρώπου παραδίδως;
<sup>49</sup> Ἰδόντες δὲ οἱ περὶ αὐτὸν τὸ ἐσόμενον εἶπον<sup>y</sup> αὐτῷ, Κύριε, εἰ πατάξομεν ἐν μαχαίρᾳ;<sup>z</sup> 
<sup>50</sup> Καὶ ἐπάταξεν εἷς τις ἐξ αὐτῶν τὸν<sup>a</sup> δοῦλον τοῦ ἀρχιερέως, καὶ ἀφεῖλεν αὐτοῦ<sup>b</sup> τὸ οὖς τὸ δεξιόν.
<sup>51</sup> Ἀποκριθεὶς δὲ ὁ Ἰησοῦς εἶπεν, Ἐᾶτε ἕως τούτου. Καὶ ἁψάμενος τοῦ ὠτίου αὐτοῦ,<sup>c</sup> ἰάσατο αὐτόν.
<sup>52</sup> Εἶπεν δὲ ὁ<sup>d</sup> Ἰησοῦς πρὸς τοὺς παραγενομένους ἐπ’ αὐτὸν ἀρχιερεῖς καὶ στρατηγοὺς τοῦ ἱεροῦ καὶ πρεσβυτέρους, Ὡς ἐπὶ λῃστὴν ἐξεληλύθατε<sup>e</sup> μετὰ μαχαιρῶν καὶ ξύλων;
<sup>53</sup> Καθ’ ἡμέραν ὄντος μου μεθ’ ὑμῶν ἐν τῷ ἱερῷ, οὐκ ἐξετείνατε τὰς χεῖρας ἐπ’ ἐμέ. Ἀλλ’ αὕτη ὑμῶν<sup>f</sup> ἐστιν ἡ ὥρα, καὶ ἡ ἐξουσία τοῦ σκότους.

<sup>54</sup> Συλλαβόντες δὲ αὐτὸν ἤγαγον, καὶ εἰσήγαγον αὐτὸν<sup>g</sup> εἰς τὸν οἶκον τοῦ ἀρχιερέως· ὁ δὲ Πέτρος ἠκολούθει μακρόθεν.
<sup>55</sup> Ἁψάντων<sup>h</sup> δὲ πῦρ ἐν μέσῳ τῆς αὐλῆς, καὶ συγκαθισάντων αὐτῶν,<sup>i</sup> ἐκάθητο ὁ Πέτρος ἐν<sup>j</sup> μέσῳ αὐτῶν.
<sup>56</sup> Ἰδοῦσα δὲ αὐτὸν παιδίσκη τις καθήμενον πρὸς τὸ φῶς, καὶ ἀτενίσασα αὐτῷ, εἶπεν, Καὶ οὗτος σὺν αὐτῷ ἦν.
<sup>57</sup> Ὁ δὲ ἠρνήσατο<sup>k</sup> αὐτόν, λέγων, Γύναι,<sup>l</sup> οὐκ οἶδα αὐτόν.
<sup>58</sup> Καὶ μετὰ βραχὺ ἕτερος ἰδὼν αὐτὸν ἔφη, Καὶ σὺ ἐξ αὐτῶν εἶ. Ὁ δὲ Πέτρος εἶπεν,<sup>m</sup> Ἄνθρωπε, οὐκ εἰμί.
<sup>59</sup> Καὶ διαστάσης ὡσεὶ ὥρας μιᾶς, ἄλλος τις διϊσχυρίζετο, λέγων, Ἐπ’ ἀληθείας καὶ οὗτος μετ’ αὐτοῦ ἦν· καὶ γὰρ Γαλιλαῖός ἐστιν.
<sup>60</sup> Εἶπεν δὲ ὁ Πέτρος, Ἄνθρωπε, οὐκ οἶδα ὃ λέγεις. Καὶ παραχρῆμα, ἔτι λαλοῦντος αὐτοῦ, ἐφώνησεν ἀλέκτωρ.
<sup>61</sup> Καὶ στραφεὶς ὁ κύριος ἐνέβλεψεν τῷ Πέτρῳ. Καὶ ὑπεμνήσθη ὁ Πέτρος τοῦ λόγου<sup>n</sup> τοῦ κυρίου, ὡς εἶπεν αὐτῷ ὅτι Πρὶν ἀλέκτορα φωνῆσαι, ἀπαρνήσῃ<sup>o</sup> με τρίς.
<sup>62</sup> Καὶ ἐξελθὼν ἔξω ὁ<sup>p</sup> Πέτρος ἔκλαυσεν πικρῶς.

<sup>63</sup> Καὶ οἱ ἄνδρες οἱ συνέχοντες τὸν<sup>q</sup> Ἰησοῦν ἐνέπαιζον αὐτῷ, δέροντες.
<sup>64</sup> Καὶ περικαλύψαντες αὐτόν, ἔτυπτον<sup>r</sup> αὐτοῦ τὸ πρόσωπον, καὶ ἐπηρώτων αὐτόν, λέγοντες, Προφήτευσον. Τίς ἐστιν ὁ παίσας σε;
<sup>65</sup> Καὶ ἕτερα πολλὰ βλασφημοῦντες ἔλεγον εἰς αὐτόν.

<sup>66</sup> Καὶ ὡς ἐγένετο ἡμέρα, συνήχθη τὸ πρεσβυτέριον τοῦ λαοῦ, ἀρχιερεῖς καὶ<sup>s</sup> γραμματεῖς, καὶ ἀνήγαγον<sup>t</sup> αὐτὸν εἰς τὸ συνέδριον αὐτῶν, λέγοντες,
<sup>67</sup> Εἰ σὺ εἶ ὁ χριστός, εἰπὲ<sup>u</sup> ἡμῖν. Εἶπεν δὲ αὐτοῖς, Ἐὰν ὑμῖν εἴπω, οὐ μὴ πιστεύσητε·
<sup>68</sup> ἐὰν δὲ καὶ<sup>v</sup> ἐρωτήσω, οὐ μὴ ἀποκριθῆτέ μοι,<sup>w</sup> ἢ ἀπολύσητε.
<sup>69</sup> Ἀπὸ τοῦ νῦν ἔσται<sup>x</sup> ὁ υἱὸς τοῦ ἀνθρώπου καθήμενος ἐκ δεξιῶν τῆς δυνάμεως τοῦ θεοῦ.
<sup>70</sup> Εἶπον<sup>y</sup> δὲ πάντες, Σὺ οὖν εἶ ὁ υἱὸς τοῦ θεοῦ; Ὁ δὲ πρὸς αὐτοὺς ἔφη, Ὑμεῖς λέγετε ὅτι ἐγώ εἰμι.
<sup>71</sup> Οἱ δὲ εἶπον,<sup>z</sup> Τί ἔτι χρείαν<sup>a</sup> ἔχομεν μαρτυρίας; Αὐτοὶ γὰρ ἠκούσαμεν ἀπὸ τοῦ στόματος αὐτοῦ.

> - <sup>a</sup> 3. N ἐπικαλούμενον ⇒ καλούμενον
> - <sup>b</sup> 4. N αὐτὸν παραδῷ αὐτοῖς ⇒ αὐτοῖς παραδῷ αὐτόν
> - <sup>c</sup> 6. N αὐτοῖς ἄτερ ὄχλου ⇒ ἄτερ ὄχλου αὐτοῖς
> - <sup>d</sup> 7. N ἐν ⇒ [ἐν]
> - <sup>e</sup> 9. N εἶπον ⇒ εἶπαν
> - <sup>f</sup> 9. B ἑτοιμάσομεν ⇒ ἑτοιμάσωμεν
> - <sup>g</sup> 10. N οὗ ⇒ εἰς ἣν
> - <sup>h</sup> 12. N ἀνώγεον ⇒ ἀνάγαιον
> - <sup>i</sup> 13. N εἴρηκεν ⇒ εἰρήκει
> - <sup>j</sup> 14. N δώδεκα ⇒ -
> - <sup>k</sup> 16. N οὐκέτι ⇒ -
> - <sup>l</sup> 16. N ἐξ αὐτοῦ ⇒ αὐτό
> - <sup>m</sup> 17. N ἑαυτοῖς ⇒ εἰς ἑαυτούς
> - <sup>n</sup> 18. N ὅτι ⇒ [ὅτι]
> - <sup>o</sup> 18. N ἀπὸ ⇒ ἀπὸ τοῦ νῦν ἀπὸ
> - <sup>p</sup> 18. N ὅτου ⇒ οὗ
> - <sup>q</sup> 20. N Ὡσαύτως καὶ τὸ ποτήριον ⇒ Καὶ τὸ ποτήριον ὡσαύτως
> - <sup>r</sup> 20. N ἐκχυνόμενον ⇒ ἐκχυννόμενον
> - <sup>s</sup> 22. N Καὶ ὁ μὲν υἱὸς ⇒ Ὅτι ὁ υἱὸς μὲν
> - <sup>t</sup> 22. N πορεύεται κατὰ τὸ ὡρισμένον ⇒ κατὰ τὸ ὡρισμένον πορεύεται
> - <sup>u</sup> 26. N γενέσθω ⇒ γινέσθω
> - <sup>v</sup> 27. N εἰμι ἐν μέσῳ ὑμῶν ⇒ ἐν μέσῳ ὑμῶν εἰμι
> - <sup>w</sup> 30. N ἐσθίητε ⇒ ἔσθητε
> - <sup>x</sup> 30. B μου ⇒ μου ἐν τῇ βασιλείᾳ μου
> - <sup>y</sup> 30. N μου ⇒ μου ἐν τῇ βασιλείᾳ μου
> - <sup>z</sup> 30. N καθίσεσθε ⇒ καθήσεσθε
> - <sup>a</sup> 31. N Εἶπεν δὲ ὁ κύριος ⇒ -
> - <sup>b</sup> 32. B ἐκλίπῃ ⇒ ἐκλείπῃ
> - <sup>c</sup> 32. N στήριξον ⇒ στήρισον
> - <sup>d</sup> 34. N οὐ μὴ φωνήσῃ ⇒ οὐ φωνήσει
> - <sup>e</sup> 34. N πρὶν ἢ ⇒ ἕως
> - <sup>f</sup> 34. N ἀπαρνήσῃ μὴ εἰδέναι με ⇒ με ἀπαρνήσῃ εἰδέναι
> - <sup>g</sup> 35. N βαλαντίου ⇒ βαλλαντίου
> - <sup>h</sup> 35. N εἶπον ⇒ εἶπαν
> - <sup>i</sup> 36. N οὖν ⇒ δὲ
> - <sup>j</sup> 36. N βαλάντιον ⇒ βαλλάντιον
> - <sup>k</sup> 36. N πωλήσει ⇒ πωλησάτω
> - <sup>l</sup> 36. N ἀγοράσει ⇒ ἀγορασάτω
> - <sup>m</sup> 37. N ἔτι ⇒ -
> - <sup>n</sup> 37. N τὰ ⇒ τὸ
> - <sup>o</sup> 38. N εἶπον ⇒ εἶπαν
> - <sup>p</sup> 39. N αὐτοῦ ⇒ -
> - <sup>q</sup> 42. N παρενεγκεῖν τὸ ποτήριον τοῦτο ⇒ παρένεγκε τοῦτο τὸ ποτήριον
> - <sup>r</sup> 42. B γενέσθω ⇒ γινέσθω
> - <sup>s</sup> 43. N Ὤφθη ⇒ [[Ὤφθη
> - <sup>t</sup> 44. N Ἐγένετο δὲ ⇒ Καὶ ἐγένετο
> - <sup>u</sup> 44. N γῆν ⇒ γῆν]]
> - <sup>v</sup> 45. N αὐτοὺς κοιμωμένους ⇒ κοιμωμένους αὐτοὺς
> - <sup>w</sup> 47. N δὲ ⇒ -
> - <sup>x</sup> 48. N Ὁ δὲ Ἰησοῦς ⇒ Ἰησοῦς δὲ
> - <sup>y</sup> 49. N εἶπον αὐτῷ ⇒ εἶπαν
> - <sup>z</sup> 49. N μαχαίρᾳ ⇒ μαχαίρῃ
> - <sup>a</sup> 50. N τὸν δοῦλον τοῦ ἀρχιερέως ⇒ τοῦ ἀρχιερέως τὸν δοῦλον
> - <sup>b</sup> 50. N αὐτοῦ τὸ οὖς ⇒ τὸ οὖς αὐτοῦ
> - <sup>c</sup> 51. N αὐτοῦ ⇒ -
> - <sup>d</sup> 52. N ὁ ⇒ -
> - <sup>e</sup> 52. N ἐξεληλύθατε ⇒ ἐξήλθατε
> - <sup>f</sup> 53. N ὑμῶν ἐστιν ⇒ ἐστὶν ὑμῶν
> - <sup>g</sup> 54. N αὐτὸν εἰς τὸν οἶκον ⇒ εἰς τὴν οἰκίαν
> - <sup>h</sup> 55. N Ἁψάντων ⇒ Περιαψάντων
> - <sup>i</sup> 55. N αὐτῶν ἐκάθητο ⇒ ἐκάθητο
> - <sup>j</sup> 55. N ἐν μέσῳ αὐτῶν ⇒ μέσος αὐτῶν
> - <sup>k</sup> 57. N ἠρνήσατο αὐτόν ⇒ ἠρνήσατο
> - <sup>l</sup> 57. N Γύναι οὐκ οἶδα αὐτόν ⇒ Οὐκ οἶδα αὐτόν γύναι
> - <sup>m</sup> 58. N εἶπεν ⇒ ἔφη
> - <sup>n</sup> 61. N λόγου ⇒ ῥήματος
> - <sup>o</sup> 61. N ἀπαρνήσῃ ⇒ σήμερον ἀπαρνήσῃ
> - <sup>p</sup> 62. N ὁ Πέτρος ⇒ -
> - <sup>q</sup> 63. N τὸν Ἰησοῦν ⇒ αὐτὸν
> - <sup>r</sup> 64. N ἔτυπτον αὐτοῦ τὸ πρόσωπον καὶ ἐπηρώτων αὐτόν ⇒ ἐπηρώτων
> - <sup>s</sup> 66. N ἀρχιερεῖς ⇒ ἀρχιερεῖς τε
> - <sup>t</sup> 66. N ἀνήγαγον ⇒ ἀπήγαγον
> - <sup>u</sup> 67. N εἰπὲ ⇒ εἰπὸν
> - <sup>v</sup> 68. N καὶ ⇒ -
> - <sup>w</sup> 68. N μοι ἢ ἀπολύσητε ⇒ -
> - <sup>x</sup> 69. N ἔσται ⇒ δὲ ἔσται
> - <sup>y</sup> 70. N Εἶπον ⇒ Εἶπαν
> - <sup>z</sup> 71. N εἶπον ⇒ εἶπαν
> - <sup>a</sup> 71. N χρείαν ἔχομεν μαρτυρίας ⇒ ἔχομεν μαρτυρίας χρείαν

## Chapter 23

<sup>1</sup> Καὶ ἀναστὰν ἅπαν τὸ πλῆθος αὐτῶν, ἤγαγον αὐτὸν ἐπὶ τὸν Πιλάτον.
<sup>2</sup> Ἤρξαντο δὲ κατηγορεῖν αὐτοῦ, λέγοντες, Τοῦτον εὕρομεν<sup>a</sup> διαστρέφοντα τὸ ἔθνος,<sup>b</sup> καὶ κωλύοντα Καίσαρι<sup>c</sup> φόρους διδόναι, λέγοντα<sup>d</sup> ἑαυτὸν χριστὸν βασιλέα εἶναι.
<sup>3</sup> Ὁ δὲ Πιλάτος ἐπηρώτησεν<sup>e</sup> αὐτόν, λέγων, Σὺ εἶ ὁ βασιλεὺς τῶν Ἰουδαίων; Ὁ δὲ ἀποκριθεὶς αὐτῷ ἔφη, Σὺ λέγεις.
<sup>4</sup> Ὁ δὲ Πιλάτος εἶπεν πρὸς τοὺς ἀρχιερεῖς καὶ τοὺς ὄχλους, Οὐδὲν εὑρίσκω αἴτιον ἐν τῷ ἀνθρώπῳ τούτῳ.
<sup>5</sup> Οἱ δὲ ἐπίσχυον, λέγοντες ὅτι Ἀνασείει τὸν λαόν, διδάσκων καθ’ ὅλης τῆς Ἰουδαίας, ἀρξάμενος<sup>f</sup> ἀπὸ τῆς Γαλιλαίας ἕως ὧδε.
<sup>6</sup> Πιλάτος δὲ ἀκούσας Γαλιλαίαν<sup>g</sup> ἐπηρώτησεν εἰ ὁ ἄνθρωπος Γαλιλαῖός ἐστιν.
<sup>7</sup> Καὶ ἐπιγνοὺς ὅτι ἐκ τῆς ἐξουσίας Ἡρῴδου ἐστίν, ἀνέπεμψεν αὐτὸν πρὸς Ἡρῴδην, ὄντα καὶ αὐτὸν ἐν Ἱεροσολύμοις ἐν ταύταις ταῖς ἡμέραις.

<sup>8</sup> Ὁ δὲ Ἡρῴδης ἰδὼν τὸν Ἰησοῦν ἐχάρη λίαν· ἦν γὰρ θέλων<sup>h</sup> ἐξ ἱκανοῦ ἰδεῖν αὐτόν, διὰ τὸ ἀκούειν πολλὰ<sup>i</sup> περὶ αὐτοῦ· καὶ ἤλπιζέν τι σημεῖον ἰδεῖν ὑπ’ αὐτοῦ γινόμενον.
<sup>9</sup> Ἐπηρώτα δὲ αὐτὸν ἐν λόγοις ἱκανοῖς· αὐτὸς δὲ οὐδὲν ἀπεκρίνατο αὐτῷ.
<sup>10</sup> Εἱστήκεισαν δὲ οἱ ἀρχιερεῖς καὶ οἱ γραμματεῖς, εὐτόνως κατηγοροῦντες αὐτοῦ.
<sup>11</sup> Ἐξουθενήσας δὲ αὐτὸν ὁ<sup>j</sup> Ἡρῴδης σὺν τοῖς στρατεύμασιν αὐτοῦ, καὶ ἐμπαίξας, περιβαλὼν αὐτὸν<sup>k</sup> ἐσθῆτα λαμπράν, ἀνέπεμψεν αὐτὸν τῷ Πιλάτῳ.
<sup>12</sup> Ἐγένοντο δὲ φίλοι ὅ τε Πιλάτος<sup>l</sup> καὶ ὁ Ἡρῴδης ἐν αὐτῇ τῇ ἡμέρᾳ μετ’ ἀλλήλων· προϋπῆρχον γὰρ ἐν ἔχθρᾳ ὄντες πρὸς ἑαυτούς.<sup>m</sup> 

<sup>13</sup> Πιλάτος δὲ συγκαλεσάμενος τοὺς ἀρχιερεῖς καὶ τοὺς ἄρχοντας καὶ τὸν λαόν,
<sup>14</sup> εἶπεν πρὸς αὐτούς, Προσηνέγκατέ μοι τὸν ἄνθρωπον τοῦτον, ὡς ἀποστρέφοντα τὸν λαόν· καὶ ἰδού, ἐγὼ ἐνώπιον ὑμῶν ἀνακρίνας οὐδὲν<sup>n</sup> εὗρον ἐν τῷ ἀνθρώπῳ τούτῳ αἴτιον ὧν κατηγορεῖτε κατ’ αὐτοῦ·
<sup>15</sup> ἀλλ’ οὐδὲ Ἡρῴδης· ἀνέπεμψα<sup>o</sup> γὰρ ὑμᾶς πρὸς αὐτόν, καὶ ἰδού, οὐδὲν ἄξιον θανάτου ἐστὶν πεπραγμένον αὐτῷ.
<sup>16</sup> Παιδεύσας οὖν αὐτὸν ἀπολύσω.
<sup>17</sup> Ἀνάγκην δὲ εἶχεν ἀπολύειν αὐτοῖς κατὰ ἑορτὴν ἕνα.
<sup>18</sup> Ἀνέκραξαν<sup>p</sup> δὲ παμπληθεί, λέγοντες, Αἶρε τοῦτον, ἀπόλυσον δὲ ἡμῖν Βαραββᾶν·<sup>q</sup> 
<sup>19</sup> ὅστις ἦν διὰ στάσιν τινὰ γενομένην ἐν τῇ πόλει καὶ φόνον βεβλημένος<sup>r</sup> εἰς φυλακήν.
<sup>20</sup> Πάλιν οὖν<sup>s</sup> ὁ Πιλάτος προσεφώνησεν,<sup>t</sup> θέλων ἀπολῦσαι τὸν Ἰησοῦν.
<sup>21</sup> Οἱ δὲ ἐπεφώνουν, λέγοντες, Σταύρωσον,<sup>u</sup> σταύρωσον αὐτόν.
<sup>22</sup> Ὁ δὲ τρίτον εἶπεν πρὸς αὐτούς, Τί γὰρ κακὸν ἐποίησεν οὗτος; Οὐδὲν αἴτιον θανάτου εὗρον ἐν αὐτῷ· παιδεύσας οὖν αὐτὸν ἀπολύσω.
<sup>23</sup> Οἱ δὲ ἐπέκειντο φωναῖς μεγάλαις, αἰτούμενοι αὐτὸν σταυρωθῆναι· καὶ κατίσχυον αἱ φωναὶ αὐτῶν καὶ<sup>v</sup> τῶν ἀρχιερέων.
<sup>24</sup> Ὁ<sup>w</sup> δὲ Πιλάτος ἐπέκρινεν γενέσθαι τὸ αἴτημα αὐτῶν.
<sup>25</sup> Ἀπέλυσεν δὲ τὸν διὰ στάσιν καὶ φόνον βεβλημένον εἰς τὴν<sup>x</sup> φυλακήν, ὃν ᾐτοῦντο· τὸν δὲ Ἰησοῦν παρέδωκεν τῷ θελήματι αὐτῶν.

<sup>26</sup> Καὶ ὡς ἀπήγαγον αὐτόν, ἐπιλαβόμενοι Σίμωνός<sup>y</sup> τινος Κυρηναίου ἐρχομένου ἀπ’ ἀγροῦ, ἐπέθηκαν αὐτῷ τὸν σταυρόν, φέρειν ὄπισθεν τοῦ Ἰησοῦ.

<sup>27</sup> Ἠκολούθει δὲ αὐτῷ πολὺ πλῆθος τοῦ λαοῦ, καὶ γυναικῶν αἳ καὶ<sup>z</sup> ἐκόπτοντο καὶ ἐθρήνουν αὐτόν.
<sup>28</sup> Στραφεὶς δὲ πρὸς αὐτὰς ὁ<sup>a</sup> Ἰησοῦς εἶπεν, Θυγατέρες Ἱερουσαλήμ, μὴ κλαίετε ἐπ’ ἐμέ, πλὴν ἐφ’ ἑαυτὰς κλαίετε καὶ ἐπὶ τὰ τέκνα ὑμῶν.
<sup>29</sup> Ὅτι ἰδού, ἔρχονται ἡμέραι ἐν αἷς ἐροῦσιν, Μακάριαι αἱ στεῖραι, καὶ κοιλίαι<sup>b</sup> αἳ οὐκ ἐγέννησαν, καὶ μαστοὶ οἳ οὐκ ἐθήλασαν.<sup>c</sup> 
<sup>30</sup> Τότε ἄρξονται λέγειν τοῖς ὄρεσιν, Πέσετε ἐφ’ ἡμᾶς· καὶ τοῖς βουνοῖς, Καλύψατε ἡμᾶς.
<sup>31</sup> Ὅτι εἰ ἐν τῷ ὑγρῷ ξύλῳ ταῦτα ποιοῦσιν, ἐν τῷ ξηρῷ τί γένηται;

<sup>32</sup> Ἤγοντο δὲ καὶ ἕτεροι δύο<sup>d</sup> κακοῦργοι σὺν αὐτῷ ἀναιρεθῆναι.

<sup>33</sup> Καὶ ὅτε ἀπῆλθον<sup>e</sup> ἐπὶ τὸν τόπον τὸν καλούμενον Κρανίον, ἐκεῖ ἐσταύρωσαν αὐτόν, καὶ τοὺς κακούργους, ὃν μὲν ἐκ δεξιῶν, ὃν δὲ ἐξ ἀριστερῶν.
<sup>34</sup> Ὁ<sup>f</sup> δὲ Ἰησοῦς ἔλεγεν, Πάτερ, ἄφες αὐτοῖς· οὐ γὰρ οἴδασιν τί ποιοῦσιν.<sup>g</sup> Διαμεριζόμενοι δὲ τὰ ἱμάτια αὐτοῦ, ἔβαλον κλῆρον.<sup>h</sup> 
<sup>35</sup> Καὶ εἱστήκει ὁ λαὸς θεωρῶν. Ἐξεμυκτήριζον δὲ καὶ οἱ ἄρχοντες σὺν<sup>i</sup> αὐτοῖς, λέγοντες, Ἄλλους ἔσωσεν, σωσάτω ἑαυτόν, εἰ οὗτός ἐστιν ὁ χριστός, ὁ<sup>j</sup> τοῦ θεοῦ ἐκλεκτός.
<sup>36</sup> Ἐνέπαιζον<sup>k</sup> δὲ αὐτῷ καὶ οἱ στρατιῶται, προσερχόμενοι καὶ<sup>l</sup> ὄξος προσφέροντες αὐτῷ,
<sup>37</sup> καὶ λέγοντες, Εἰ σὺ εἶ ὁ βασιλεὺς τῶν Ἰουδαίων, σῶσον σεαυτόν.
<sup>38</sup> Ἦν δὲ καὶ ἐπιγραφὴ γεγραμμένη<sup>m</sup> ἐπ’ αὐτῷ γράμμασιν<sup>n</sup> Ἑλληνικοῖς καὶ Ῥωμαϊκοῖς καὶ Ἑβραϊκοῖς, Οὗτός ἐστιν ὁ βασιλεὺς τῶν Ἰουδαίων.<sup>o</sup> 

<sup>39</sup> Εἷς δὲ τῶν κρεμασθέντων κακούργων ἐβλασφήμει αὐτόν, λέγων, Εἰ<sup>p</sup> σὺ εἶ ὁ χριστός, σῶσον σεαυτὸν καὶ ἡμᾶς.
<sup>40</sup> Ἀποκριθεὶς δὲ ὁ ἕτερος ἐπετίμα<sup>q</sup> αὐτῷ, λέγων, Οὐδὲ φοβῇ σὺ τὸν θεόν, ὅτι ἐν τῷ αὐτῷ κρίματι εἶ;
<sup>41</sup> Καὶ ἡμεῖς μὲν δικαίως, ἄξια γὰρ ὧν ἐπράξαμεν ἀπολαμβάνομεν· οὗτος δὲ οὐδὲν ἄτοπον ἔπραξεν.
<sup>42</sup> Καὶ ἔλεγεν τῷ<sup>r</sup> Ἰησοῦ, Μνήσθητί μου, κύριε,<sup>s</sup> ὅταν ἔλθῃς ἐν<sup>t</sup> τῇ βασιλείᾳ σου.
<sup>43</sup> Καὶ εἶπεν αὐτῷ ὁ<sup>u</sup> Ἰησοῦς, Ἀμὴν λέγω<sup>v</sup> σοι, σήμερον μετ’ ἐμοῦ ἔσῃ ἐν τῷ παραδείσῳ.

<sup>44</sup> Ἦν<sup>w</sup> δὲ ὡσεὶ ὥρα ἕκτη, καὶ σκότος ἐγένετο ἐφ’ ὅλην τὴν γῆν ἕως ὥρας ἐνάτης.
<sup>45</sup> Καὶ<sup>x</sup> ἐσκοτίσθη ὁ ἥλιος, καὶ<sup>y</sup> ἐσχίσθη τὸ καταπέτασμα τοῦ ναοῦ μέσον.
<sup>46</sup> Καὶ φωνήσας φωνῇ μεγάλῃ ὁ Ἰησοῦς εἶπεν, Πάτερ, εἰς χεῖράς σου παραθήσομαι<sup>z</sup> τὸ πνεῦμά μου· καὶ<sup>a</sup> ταῦτα εἰπὼν ἐξέπνευσεν.
<sup>47</sup> Ἰδὼν δὲ ὁ ἑκατόνταρχος<sup>b</sup> τὸ γενόμενον, ἐδόξασεν<sup>c</sup> τὸν θεόν, λέγων, Ὄντως ὁ ἄνθρωπος οὗτος δίκαιος ἦν.
<sup>48</sup> Καὶ πάντες οἱ συμπαραγενόμενοι ὄχλοι ἐπὶ τὴν θεωρίαν ταύτην, θεωροῦντες<sup>d</sup> τὰ γενόμενα, τύπτοντες ἑαυτῶν<sup>e</sup> τὰ στήθη ὑπέστρεφον.
<sup>49</sup> Εἱστήκεισαν δὲ πάντες οἱ γνωστοὶ αὐτοῦ<sup>f</sup> μακρόθεν, καὶ γυναῖκες αἱ συνακολουθήσασαι<sup>g</sup> αὐτῷ ἀπὸ τῆς Γαλιλαίας, ὁρῶσαι ταῦτα.

<sup>50</sup> Καὶ ἰδού, ἀνὴρ ὀνόματι Ἰωσήφ, βουλευτὴς ὑπάρχων,<sup>h</sup> ἀνὴρ ἀγαθὸς καὶ δίκαιος
<sup>51</sup> οὗτος οὐκ ἦν συγκατατεθειμένος τῇ βουλῇ καὶ τῇ πράξει αὐτῶν ἀπὸ Ἀριμαθαίας πόλεως τῶν Ἰουδαίων, ὃς καὶ<sup>i</sup> προσεδέχετο καὶ αὐτὸς τὴν βασιλείαν τοῦ θεοῦ·
<sup>52</sup> οὗτος προσελθὼν τῷ Πιλάτῳ ᾐτήσατο τὸ σῶμα τοῦ Ἰησοῦ.
<sup>53</sup> Καὶ καθελὼν<sup>j</sup> αὐτὸ ἐνετύλιξεν αὐτὸ σινδόνι, καὶ ἔθηκεν αὐτὸ<sup>k</sup> ἐν μνήματι λαξευτῷ, οὗ οὐκ ἦν οὐδέπω<sup>l</sup> οὐδεὶς κείμενος.
<sup>54</sup> Καὶ ἡμέρα ἦν Παρασκευή,<sup>m</sup> σάββατον ἐπέφωσκεν.
<sup>55</sup> Κατακολουθήσασαι δὲ γυναῖκες,<sup>n</sup> αἵτινες ἦσαν συνεληλυθυῖαι αὐτῷ<sup>o</sup> ἐκ τῆς Γαλιλαίας, ἐθεάσαντο τὸ μνημεῖον, καὶ ὡς ἐτέθη τὸ σῶμα αὐτοῦ.
<sup>56</sup> Ὑποστρέψασαι δὲ ἡτοίμασαν ἀρώματα καὶ μύρα. Καὶ τὸ μὲν σάββατον ἡσύχασαν κατὰ τὴν ἐντολήν.

> - <sup>a</sup> 2. N εὕρομεν ⇒ εὕραμεν
> - <sup>b</sup> 2. N ἔθνος ⇒ ἔθνος ἡμῶν
> - <sup>c</sup> 2. N Καίσαρι φόρους ⇒ φόρους Καίσαρι
> - <sup>d</sup> 2. N λέγοντα ⇒ καὶ λέγοντα
> - <sup>e</sup> 3. N ἐπηρώτησεν ⇒ ἠρώτησεν
> - <sup>f</sup> 5. N ἀρξάμενος ⇒ καὶ ἀρξάμενος
> - <sup>g</sup> 6. N Γαλιλαίαν ⇒ -
> - <sup>h</sup> 8. N θέλων ἐξ ἱκανοῦ ⇒ ἐξ ἱκανῶν χρόνων θέλων
> - <sup>i</sup> 8. N πολλὰ ⇒ -
> - <sup>j</sup> 11. N ὁ ⇒ [καὶ]ὁ
> - <sup>k</sup> 11. N αὐτὸν ἐσθῆτα ⇒ ἐσθῆτα
> - <sup>l</sup> 12. N Πιλάτος καὶ ὁ Ἡρῴδης ⇒ Ἡρῴδης καὶ ὁ Πιλᾶτος
> - <sup>m</sup> 12. N ἑαυτούς ⇒ αὐτούς
> - <sup>n</sup> 14. N οὐδὲν ⇒ οὐθὲν
> - <sup>o</sup> 15. N ἀνέπεμψα γὰρ ὑμᾶς πρὸς αὐτόν ⇒ ἀνέπεμψεν γὰρ αὐτὸν πρὸς ἡμᾶς
> - <sup>p</sup> 18. N Ἀνέκραξαν ⇒ Ἀνέκραγον
> - <sup>q</sup> 18. N Βαραββᾶν ⇒ τὸν Βαραββᾶν
> - <sup>r</sup> 19. N βεβλημένος εἰς φυλακήν ⇒ βληθεὶς ἐν τῇ φυλακῇ
> - <sup>s</sup> 20. N οὖν ⇒ δὲ
> - <sup>t</sup> 20. N προσεφώνησεν ⇒ προσεφώνησεν αὐτοῖς
> - <sup>u</sup> 21. N Σταύρωσον σταύρωσον ⇒ Σταύρου σταύρου
> - <sup>v</sup> 23. N καὶ τῶν ἀρχιερέων ⇒ -
> - <sup>w</sup> 24. N Ὁ δὲ ⇒ Καὶ
> - <sup>x</sup> 25. N τὴν ⇒ -
> - <sup>y</sup> 26. N Σίμωνός τινος Κυρηναίου ἐρχομένου ⇒ Σίμωνά τινα Κυρηναῖον ἐρχόμενον
> - <sup>z</sup> 27. N καὶ ἐκόπτοντο ⇒ ἐκόπτοντο
> - <sup>a</sup> 28. N ὁ ⇒ [ὁ]
> - <sup>b</sup> 29. N κοιλίαι αἳ οὐκ ⇒ αἱ κοιλίαι αἳ οὐκ
> - <sup>c</sup> 29. N ἐθήλασαν ⇒ ἔθρεψαν
> - <sup>d</sup> 32. N δύο κακοῦργοι ⇒ κακοῦργοι δύο
> - <sup>e</sup> 33. N ἀπῆλθον ⇒ ἦλθον
> - <sup>f</sup> 34. N Ὁ ⇒ [[Ὁ
> - <sup>g</sup> 34. N ποιοῦσιν ⇒ ποιοῦσιν]]
> - <sup>h</sup> 34. N κλῆρον ⇒ κλήρους
> - <sup>i</sup> 35. N σὺν αὐτοῖς ⇒ -
> - <sup>j</sup> 35. N ὁ τοῦ θεοῦ ⇒ τοῦ θεοῦ ὁ
> - <sup>k</sup> 36. N Ἐνέπαιζον ⇒ Ἐνέπαιξαν
> - <sup>l</sup> 36. N καὶ ὄξος ⇒ ὄξος
> - <sup>m</sup> 38. N γεγραμμένη ⇒ -
> - <sup>n</sup> 38. N γράμμασιν Ἑλληνικοῖς καὶ Ῥωμαϊκοῖς καὶ Ἑβραϊκοῖς Οὗτός ἐστιν ⇒ -
> - <sup>o</sup> 38. N Ἰουδαίων ⇒ Ἰουδαίων οὗτος
> - <sup>p</sup> 39. N Εἰ σὺ ⇒ Οὐχὶ σὺ
> - <sup>q</sup> 40. N ἐπετίμα αὐτῷ λέγων ⇒ ἐπιτιμῶν αὐτῷ ἔφη
> - <sup>r</sup> 42. N τῷ Ἰησοῦ Μνήσθητί ⇒ Ἰησοῦ μνήσθητί
> - <sup>s</sup> 42. N κύριε ⇒ -
> - <sup>t</sup> 42. N ἐν τῇ βασιλείᾳ ⇒ εἰς τὴν βασιλείαν
> - <sup>u</sup> 43. N ὁ Ἰησοῦς ⇒ -
> - <sup>v</sup> 43. N λέγω σοι ⇒ σοι λέγω
> - <sup>w</sup> 44. N Ἦν δὲ ⇒ Καὶ ἦν ἤδη
> - <sup>x</sup> 45. N Καὶ ἐσκοτίσθη ὁ ἥλιος ⇒ Τοῦ ἡλίου ἐκλιπόντος
> - <sup>y</sup> 45. N καὶ ἐσχίσθη ⇒ ἐσχίσθη δὲ
> - <sup>z</sup> 46. N παραθήσομαι ⇒ παρατίθεμαι
> - <sup>a</sup> 46. N καὶ ταῦτα ⇒ τοῦτο δὲ
> - <sup>b</sup> 47. N ἑκατόνταρχος ⇒ ἑκατοντάρχης
> - <sup>c</sup> 47. N ἐδόξασεν ⇒ ἐδόξαζεν
> - <sup>d</sup> 48. N θεωροῦντες ⇒ θεωρήσαντες
> - <sup>e</sup> 48. N ἑαυτῶν ⇒ -
> - <sup>f</sup> 49. N αὐτοῦ ⇒ αὐτῷ ἀπὸ
> - <sup>g</sup> 49. N συνακολουθήσασαι ⇒ συνακολουθοῦσαι
> - <sup>h</sup> 50. N ὑπάρχων ⇒ ὑπάρχων[καὶ]
> - <sup>i</sup> 51. N καὶ προσεδέχετο καὶ αὐτὸς ⇒ προσεδέχετο
> - <sup>j</sup> 53. N καθελὼν αὐτὸ ⇒ καθελὼν
> - <sup>k</sup> 53. N αὐτὸ ἐν ⇒ αὐτὸν ἐν
> - <sup>l</sup> 53. N οὐδέπω οὐδεὶς ⇒ οὐδεὶς οὔπω
> - <sup>m</sup> 54. N Παρασκευή ⇒ Παρασκευῆς καὶ
> - <sup>n</sup> 55. N γυναῖκες ⇒ αἱ γυναῖκες
> - <sup>o</sup> 55. N αὐτῷ ἐκ τῆς Γαλιλαίας ⇒ ἐκ τῆς Γαλιλαίας αὐτῷ

## Chapter 24

<sup>1</sup> Τῇ δὲ μιᾷ τῶν σαββάτων, ὄρθρου βαθέος,<sup>a</sup> ἦλθον ἐπὶ τὸ μνῆμα, φέρουσαι ἃ ἡτοίμασαν ἀρώματα, καί<sup>b</sup> τινες σὺν αὐταῖς.
<sup>2</sup> Εὗρον δὲ τὸν λίθον ἀποκεκυλισμένον ἀπὸ τοῦ μνημείου.
<sup>3</sup> Καὶ<sup>c</sup> εἰσελθοῦσαι οὐχ εὗρον τὸ σῶμα τοῦ κυρίου Ἰησοῦ.
<sup>4</sup> Καὶ ἐγένετο ἐν τῷ διαπορεῖσθαι<sup>d</sup> αὐτὰς περὶ τούτου, καὶ ἰδού, ἄνδρες δύο ἐπέστησαν αὐταῖς ἐν ἐσθήσεσιν<sup>e</sup> ἀστραπτούσαις·
<sup>5</sup> ἐμφόβων δὲ γενομένων αὐτῶν, καὶ κλινουσῶν τὸ<sup>f</sup> πρόσωπον εἰς τὴν γῆν, εἶπον<sup>g</sup> πρὸς αὐτάς, Τί ζητεῖτε τὸν ζῶντα μετὰ τῶν νεκρῶν;
<sup>6</sup> Οὐκ ἔστιν ὧδε, ἀλλ’<sup>h</sup> ἠγέρθη· μνήσθητε ὡς ἐλάλησεν ὑμῖν, ἔτι ὢν ἐν τῇ Γαλιλαίᾳ,
<sup>7</sup> λέγων ὅτι<sup>i</sup> δεῖ τὸν υἱὸν τοῦ ἀνθρώπου παραδοθῆναι εἰς χεῖρας ἀνθρώπων ἁμαρτωλῶν, καὶ σταυρωθῆναι, καὶ τῇ τρίτῃ ἡμέρᾳ ἀναστῆναι.
<sup>8</sup> Καὶ ἐμνήσθησαν τῶν ῥημάτων αὐτοῦ,
<sup>9</sup> καὶ ὑποστρέψασαι ἀπὸ τοῦ μνημείου, ἀπήγγειλαν ταῦτα πάντα τοῖς ἕνδεκα καὶ πᾶσιν τοῖς λοιποῖς.
<sup>10</sup> Ἦσαν δὲ ἡ Μαγδαληνὴ Μαρία καὶ Ἰωάννα καὶ Μαρία Ἰακώβου,<sup>j</sup> καὶ αἱ λοιπαὶ σὺν αὐταῖς, αἳ<sup>k</sup> ἔλεγον πρὸς τοὺς ἀποστόλους ταῦτα.
<sup>11</sup> Καὶ ἐφάνησαν ἐνώπιον αὐτῶν ὡσεὶ λῆρος τὰ ῥήματα αὐτῶν,<sup>l</sup> καὶ ἠπίστουν αὐταῖς.
<sup>12</sup> Ὁ δὲ Πέτρος ἀναστὰς ἔδραμεν ἐπὶ τὸ μνημεῖον, καὶ παρακύψας βλέπει τὰ ὀθόνια κείμενα<sup>m</sup> μόνα· καὶ ἀπῆλθεν πρὸς ἑαυτὸν θαυμάζων τὸ γεγονός.

<sup>13</sup> Καὶ ἰδού, δύο ἐξ αὐτῶν ἦσαν<sup>n</sup> πορευόμενοι ἐν αὐτῇ τῇ ἡμέρᾳ εἰς κώμην ἀπέχουσαν σταδίους ἑξήκοντα ἀπὸ Ἱερουσαλήμ, ᾗ ὄνομα Ἐμμαούς.
<sup>14</sup> Καὶ αὐτοὶ ὡμίλουν πρὸς ἀλλήλους περὶ πάντων τῶν συμβεβηκότων τούτων.
<sup>15</sup> Καὶ ἐγένετο ἐν τῷ ὁμιλεῖν αὐτοὺς καὶ συζητεῖν, καὶ αὐτὸς ὁ<sup>o</sup> Ἰησοῦς ἐγγίσας συνεπορεύετο αὐτοῖς.
<sup>16</sup> Οἱ δὲ ὀφθαλμοὶ αὐτῶν ἐκρατοῦντο τοῦ μὴ ἐπιγνῶναι αὐτόν.
<sup>17</sup> Εἶπεν δὲ πρὸς αὐτούς, Τίνες οἱ λόγοι οὗτοι οὓς ἀντιβάλλετε πρὸς ἀλλήλους περιπατοῦντες, καί ἐστε<sup>p</sup> σκυθρωποί;
<sup>18</sup> Ἀποκριθεὶς δὲ ὁ<sup>q</sup> εἷς, ᾧ ὄνομα Κλεοπᾶς, εἶπεν πρὸς αὐτόν, Σὺ μόνος παροικεῖς Ἱερουσαλήμ, καὶ οὐκ ἔγνως τὰ γενόμενα ἐν αὐτῇ ἐν ταῖς ἡμέραις ταύταις;
<sup>19</sup> Καὶ εἶπεν αὐτοῖς, Ποῖα; Οἱ δὲ εἶπον<sup>r</sup> αὐτῷ, Τὰ περὶ Ἰησοῦ τοῦ Ναζωραίου,<sup>s</sup> ὃς ἐγένετο ἀνὴρ προφήτης δυνατὸς ἐν ἔργῳ καὶ λόγῳ ἐναντίον τοῦ θεοῦ καὶ παντὸς τοῦ λαοῦ·
<sup>20</sup> ὅπως τε παρέδωκαν αὐτὸν οἱ ἀρχιερεῖς καὶ οἱ ἄρχοντες ἡμῶν εἰς κρίμα θανάτου, καὶ ἐσταύρωσαν αὐτόν.
<sup>21</sup> Ἡμεῖς δὲ ἠλπίζομεν ὅτι αὐτός ἐστιν ὁ μέλλων λυτροῦσθαι τὸν Ἰσραήλ. Ἀλλά γε σὺν<sup>t</sup> πᾶσιν τούτοις τρίτην ταύτην ἡμέραν ἄγει σήμερον<sup>u</sup> ἀφ’ οὗ ταῦτα ἐγένετο.
<sup>22</sup> Ἀλλὰ καὶ γυναῖκές τινες ἐξ ἡμῶν ἐξέστησαν ἡμᾶς, γενόμεναι ὄρθριαι<sup>v</sup> ἐπὶ τὸ μνημεῖον·
<sup>23</sup> καὶ μὴ εὑροῦσαι τὸ σῶμα αὐτοῦ, ἦλθον λέγουσαι καὶ ὀπτασίαν ἀγγέλων ἑωρακέναι, οἳ λέγουσιν αὐτὸν ζῇν.
<sup>24</sup> Καὶ ἀπῆλθόν τινες τῶν σὺν ἡμῖν ἐπὶ τὸ μνημεῖον, καὶ εὗρον οὕτως καθὼς καὶ αἱ γυναῖκες εἶπον· αὐτὸν δὲ οὐκ εἶδον.
<sup>25</sup> Καὶ αὐτὸς εἶπεν πρὸς αὐτούς, Ὦ ἀνόητοι καὶ βραδεῖς τῇ καρδίᾳ τοῦ πιστεύειν ἐπὶ πᾶσιν οἷς ἐλάλησαν οἱ προφῆται·
<sup>26</sup> οὐχὶ ταῦτα ἔδει παθεῖν τὸν χριστόν, καὶ εἰσελθεῖν εἰς τὴν δόξαν αὐτοῦ;
<sup>27</sup> Καὶ ἀρξάμενος ἀπὸ Μωσέως<sup>w</sup> καὶ ἀπὸ πάντων τῶν προφητῶν, διηρμήνευεν<sup>x</sup> αὐτοῖς ἐν πάσαις ταῖς γραφαῖς τὰ περὶ ἑαυτοῦ.
<sup>28</sup> Καὶ ἤγγισαν εἰς τὴν κώμην οὗ ἐπορεύοντο· καὶ αὐτὸς προσεποιεῖτο<sup>y</sup> πορρωτέρω πορεύεσθαι.
<sup>29</sup> Καὶ παρεβιάσαντο αὐτόν, λέγοντες, Μεῖνον μεθ’ ἡμῶν, ὅτι πρὸς ἑσπέραν ἐστίν, καὶ κέκλικεν ἡ<sup>z</sup> ἡμέρα. Καὶ εἰσῆλθεν τοῦ μεῖναι σὺν αὐτοῖς.
<sup>30</sup> Καὶ ἐγένετο ἐν τῷ κατακλιθῆναι αὐτὸν μετ’ αὐτῶν, λαβὼν τὸν ἄρτον εὐλόγησεν, καὶ κλάσας ἐπεδίδου αὐτοῖς.
<sup>31</sup> Αὐτῶν δὲ διηνοίχθησαν οἱ ὀφθαλμοί, καὶ ἐπέγνωσαν αὐτόν· καὶ αὐτὸς ἄφαντος ἐγένετο ἀπ’ αὐτῶν.
<sup>32</sup> Καὶ εἶπον<sup>a</sup> πρὸς ἀλλήλους, Οὐχὶ ἡ καρδία ἡμῶν καιομένη ἦν ἐν<sup>b</sup> ἡμῖν, ὡς ἐλάλει ἡμῖν ἐν τῇ ὁδῷ, καὶ<sup>c</sup> ὡς διήνοιγεν ἡμῖν τὰς γραφάς;
<sup>33</sup> Καὶ ἀναστάντες αὐτῇ τῇ ὥρᾳ ὑπέστρεψαν εἰς Ἱερουσαλήμ, καὶ εὗρον συνηθροισμένους<sup>d</sup> τοὺς ἕνδεκα καὶ τοὺς σὺν αὐτοῖς,
<sup>34</sup> λέγοντας ὅτι Ἠγέρθη<sup>e</sup> ὁ κύριος ὄντως, καὶ ὤφθη Σίμωνι.
<sup>35</sup> Καὶ αὐτοὶ ἐξηγοῦντο τὰ ἐν τῇ ὁδῷ, καὶ ὡς ἐγνώσθη αὐτοῖς ἐν τῇ κλάσει τοῦ ἄρτου.

<sup>36</sup> Ταῦτα δὲ αὐτῶν λαλούντων, αὐτὸς ὁ<sup>f</sup> Ἰησοῦς ἔστη ἐν μέσῳ αὐτῶν, καὶ λέγει αὐτοῖς, Εἰρήνη ὑμῖν.
<sup>37</sup> Πτοηθέντες δὲ καὶ ἔμφοβοι γενόμενοι ἐδόκουν πνεῦμα θεωρεῖν.
<sup>38</sup> Καὶ εἶπεν αὐτοῖς, Τί τεταραγμένοι ἐστέ, καὶ διὰ τί διαλογισμοὶ ἀναβαίνουσιν ἐν ταῖς<sup>g</sup> καρδίαις ὑμῶν;
<sup>39</sup> Ἴδετε τὰς χεῖράς μου καὶ τοὺς πόδας μου, ὅτι αὐτὸς<sup>h</sup> ἐγώ εἰμι· ψηλαφήσατέ με καὶ ἴδετε, ὅτι πνεῦμα σάρκα καὶ ὀστέα οὐκ ἔχει, καθὼς ἐμὲ θεωρεῖτε ἔχοντα.
<sup>40</sup> Καὶ τοῦτο εἰπὼν ἐπέδειξεν<sup>i</sup> αὐτοῖς τὰς χεῖρας καὶ τοὺς πόδας.
<sup>41</sup> Ἔτι δὲ ἀπιστούντων αὐτῶν ἀπὸ τῆς χαρᾶς καὶ θαυμαζόντων, εἶπεν αὐτοῖς, Ἔχετέ τι βρώσιμον ἐνθάδε;
<sup>42</sup> Οἱ δὲ ἐπέδωκαν αὐτῷ ἰχθύος ὀπτοῦ μέρος, καὶ<sup>j</sup> ἀπὸ μελισσίου κηρίου.
<sup>43</sup> Καὶ λαβὼν ἐνώπιον αὐτῶν ἔφαγεν.

<sup>44</sup> Εἶπεν δὲ αὐτοῖς,<sup>k</sup> Οὗτοι οἱ λόγοι<sup>l</sup> οὓς ἐλάλησα πρὸς ὑμᾶς ἔτι ὢν σὺν ὑμῖν, ὅτι δεῖ πληρωθῆναι πάντα τὰ γεγραμμένα ἐν τῷ νόμῳ Μωσέως<sup>m</sup> καὶ προφήταις καὶ ψαλμοῖς περὶ ἐμοῦ.
<sup>45</sup> Τότε διήνοιξεν αὐτῶν τὸν νοῦν, τοῦ συνιέναι τὰς γραφάς·
<sup>46</sup> καὶ εἶπεν αὐτοῖς ὅτι Οὕτως γέγραπται, καὶ<sup>n</sup> οὕτως ἔδει παθεῖν τὸν χριστόν, καὶ ἀναστῆναι ἐκ νεκρῶν τῇ τρίτῃ ἡμέρᾳ,
<sup>47</sup> καὶ κηρυχθῆναι ἐπὶ τῷ ὀνόματι αὐτοῦ μετάνοιαν καὶ<sup>o</sup> ἄφεσιν ἁμαρτιῶν εἰς πάντα τὰ ἔθνη, ἀρξάμενον<sup>p</sup> ἀπὸ Ἱερουσαλήμ.
<sup>48</sup> Ὑμεῖς δέ<sup>q</sup> ἐστε μάρτυρες τούτων.
<sup>49</sup> Καὶ ἰδού,<sup>r</sup> ἐγὼ ἀποστέλλω τὴν ἐπαγγελίαν τοῦ πατρός μου ἐφ’ ὑμᾶς· ὑμεῖς δὲ καθίσατε ἐν τῇ πόλει Ἱερουσαλήμ,<sup>s</sup> ἕως οὗ ἐνδύσησθε δύναμιν<sup>t</sup> ἐξ ὕψους.

<sup>50</sup> Ἐξήγαγεν δὲ αὐτοὺς ἔξω<sup>u</sup> ἕως εἰς Βηθανίαν· καὶ ἐπάρας τὰς χεῖρας αὐτοῦ εὐλόγησεν αὐτούς.
<sup>51</sup> Καὶ ἐγένετο ἐν τῷ εὐλογεῖν αὐτὸν αὐτούς, διέστη ἀπ’ αὐτῶν, καὶ ἀνεφέρετο εἰς τὸν οὐρανόν.
<sup>52</sup> Καὶ αὐτοὶ προσκυνήσαντες αὐτόν, ὑπέστρεψαν εἰς Ἱερουσαλὴμ μετὰ χαρᾶς μεγάλης·
<sup>53</sup> καὶ ἦσαν διὰ παντὸς ἐν τῷ ἱερῷ, αἰνοῦντες<sup>v</sup> καὶ εὐλογοῦντες τὸν θεόν. Ἀμήν.<sup>w</sup> 

> - <sup>a</sup> 1. B βαθέος ⇒ βαθέως
> - <sup>b</sup> 1. N βαθέος ἦλθον ἐπὶ τὸ μνῆμα ⇒ βαθέως ἐπὶ τὸ μνῆμα ἦλθον
> - <sup>c</sup> 3. N Καὶ εἰσελθοῦσαι ⇒ Εἰσελθοῦσαι δὲ
> - <sup>d</sup> 4. N διαπορεῖσθαι ⇒ ἀπορεῖσθαι
> - <sup>e</sup> 4. N ἐσθήσεσιν ἀστραπτούσαις ⇒ ἐσθῆτι ἀστραπτούσῃ
> - <sup>f</sup> 5. N τὸ πρόσωπον ⇒ τὰ πρόσωπα
> - <sup>g</sup> 5. N εἶπον ⇒ εἶπαν
> - <sup>h</sup> 6. N ἀλλ’ ⇒ ἀλλὰ
> - <sup>i</sup> 7. N ὅτι δεῖ τὸν υἱὸν τοῦ ἀνθρώπου ⇒ τὸν υἱὸν τοῦ ἀνθρώπου ὅτι δεῖ
> - <sup>j</sup> 10. B Ἰακώβου ⇒ ἡ Ἰακώβου
> - <sup>k</sup> 10. N Ἰακώβου ⇒ ἡ Ἰακώβου
> - <sup>l</sup> 11. N αὐτῶν καὶ ⇒ ταῦτα καὶ
> - <sup>m</sup> 12. N κείμενα ⇒ -
> - <sup>n</sup> 13. N ἦσαν πορευόμενοι ἐν αὐτῇ τῇ ἡμέρᾳ ⇒ ἐν αὐτῇ τῇ ἡμέρᾳ ἦσαν πορευόμενοι
> - <sup>o</sup> 15. N ὁ ⇒ -
> - <sup>p</sup> 17. N ἐστε ⇒ ἐστάθησαν
> - <sup>q</sup> 18. N ὁ εἷς ᾧ ὄνομα ⇒ εἷς ὀνόματι
> - <sup>r</sup> 19. N εἶπον ⇒ εἶπαν
> - <sup>s</sup> 19. N Ναζωραίου ⇒ Ναζαρηνοῦ
> - <sup>t</sup> 21. N σὺν ⇒ καὶ σὺν
> - <sup>u</sup> 21. N σήμερον ⇒ -
> - <sup>v</sup> 22. N ὄρθριαι ⇒ ὀρθριναὶ
> - <sup>w</sup> 27. N Μωσέως ⇒ Μωϋσέως
> - <sup>x</sup> 27. N διηρμήνευεν ⇒ διερμήνευσεν
> - <sup>y</sup> 28. N προσεποιεῖτο πορρωτέρω ⇒ προσεποιήσατο πορρώτερον
> - <sup>z</sup> 29. N ἡ ⇒ ἤδη ἡ
> - <sup>a</sup> 32. N εἶπον ⇒ εἶπαν
> - <sup>b</sup> 32. N ἐν ἡμῖν ⇒ [ἐν ἡμῖν]
> - <sup>c</sup> 32. N καὶ ὡς ⇒ ὡς
> - <sup>d</sup> 33. N συνηθροισμένους ⇒ ἠθροισμένους
> - <sup>e</sup> 34. N Ἠγέρθη ὁ κύριος ὄντως ⇒ Ὄντως ἠγέρθη ὁ κύριος
> - <sup>f</sup> 36. N ὁ Ἰησοῦς ⇒ -
> - <sup>g</sup> 38. N ταῖς καρδίαις ⇒ τῇ καρδίᾳ
> - <sup>h</sup> 39. N αὐτὸς ἐγώ εἰμι ⇒ ἐγώ εἰμι αὐτός
> - <sup>i</sup> 40. N ἐπέδειξεν ⇒ ἔδειξεν
> - <sup>j</sup> 42. N καὶ ἀπὸ μελισσίου κηρίου ⇒ -
> - <sup>k</sup> 44. N αὐτοῖς ⇒ πρὸς αὐτούς
> - <sup>l</sup> 44. N λόγοι ⇒ λόγοι μου
> - <sup>m</sup> 44. N Μωσέως καὶ ⇒ Μωϋσέως καὶ τοῖς
> - <sup>n</sup> 46. N καὶ οὕτως ἔδει ⇒ -
> - <sup>o</sup> 47. N καὶ ἄφεσιν ⇒ εἰς ἄφεσιν
> - <sup>p</sup> 47. N ἀρξάμενον ⇒ ἀρξάμενοι
> - <sup>q</sup> 48. N δέ ἐστε ⇒ -
> - <sup>r</sup> 49. N ἰδού ⇒ [ἰδού]
> - <sup>s</sup> 49. N Ἱερουσαλήμ ⇒ -
> - <sup>t</sup> 49. N δύναμιν ἐξ ὕψους ⇒ ἐξ ὕψους δύναμιν
> - <sup>u</sup> 50. N ἔξω ἕως εἰς ⇒ [ἔξω]ἕως πρὸς
> - <sup>v</sup> 53. N αἰνοῦντες καὶ ⇒ -
> - <sup>w</sup> 53. N Ἀμήν ⇒ -
